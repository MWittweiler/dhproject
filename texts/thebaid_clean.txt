<Stat. Theb. 1.1>	Fraternas acies alternaque regna profanis / decertata odiis sontesque evolvere Thebas, / Pierius menti calor incidit, unde iubetis / ire, deae?
<Stat. Theb. 1.4>	gentisne canam primordia dirae, / Sidonios raptus et inexorabile pactum / legis Agenoreae scrutantemque aequora Cadmum?
<Stat. Theb. 1.7>	longa retro series, trepidum si Martis operti / agricolam infandis condentem proelia sulcis / expediam penitusque sequar, quo carmine muris / iusserit Amphion Tyrios accedere montes, / unde graves irae cognata in moenia Baccho, / quod saevae Iunonis opus, cui sumpserit arcus / infelix Athamas, cur non expaverit ingens / Ionium socio casura Palaemone mater, / atque adeo iam nunc gemitus et prospera Cadmi / praeteriisse sinam: limes mihi carminis esto / Oedipodae confusa domus, quando Itala nondum / signa nec Arctoos ausim spirare triumphos / bisque iugo Rhenum, bis adactum legibus Histrum / et coniurato deiectos vertice Dacos / aut defensa prius vix pubescentibus annis / bella Iovis teque, o Latiae decus addite famae, / quem nova mature subeuntem exorsa parentis / aeternum sibi Roma cupit, licet artior omnis / limes agat stellas et te plaga lucida caeli, / Pleiadum Boreaeque et hiulci fulminis expers, / sollicitet, licet ignipedum frenator equorum / ipse tuis alte radiantem crinibus arcum / imprimat aut magni cedat tibi Iuppiter aequa / parte poli, maneas hominum contentus habenis, / undarum terraeque potens, et sidera dones.
<Stat. Theb. 1.32>	tempus erit, cum Pierio tua fortior oestro / facta canam: nunc tendo chelyn satis arma referre / Aonia et geminis sceptrum exitiale tyrannis / nec furiis post fata modum flammasque rebelles / seditione rogi tumulisque carentia regum / funera et egestas alternis mortibus urbes, / caerula cum rubuit Lernaeo sanguine Dirce / et Thetis arentes adsuetum stringere ripas / horruit ingenti venientem Ismenon acervo.
<Stat. Theb. 1.41>	quem prius heroum, Clio, dabis?
<Stat. Theb. 1.41>	immodicum irae / Tydea?
<Stat. Theb. 1.42>	laurigeri subitos an vatis hiatus?
<Stat. Theb. 1.43>	urget et hostilem propellens caedibus amnem / turbidus Hippomedon, plorandaque bella protervi / Arcados atque alio Capaneus horrore canendus.
<Stat. Theb. 1.46>	Impia iam merita scrutatus lumina dextra / merserat aeterna damnatum nocte pudorem / Oedipodes longaque animam sub morte tenebat, / illum indulgentem tenebris imaeque recessu / sedis inaspectos caelo radiisque penates / servantem tamen adsiduis circumvolat alis / saeva dies animi, scelerumque in pectore Dirae, / tunc vacuos orbes, crudum ac miserabile vitae / supplicium, ostentat caelo manibusque cruentis / pulsat inane solum saevaque ita voce precatur: /
<Stat. Theb. 1.56>	'di, sontes animas angustaque Tartara poenis / qui regitis, tuque umbrifero Styx livida fundo, / quam video, multumque mihi consueta vocari / adnue.
<Stat. Theb. 1.59>	Tisiphone, perversaque vota secunda: /
<Stat. Theb. 1.60>	si bene quid merui, si me de matre cadentem / fovisti gremio et traiectum vulnere plantas / firmasti, si stagna peti Cirrhaea bicorni / interfusa iugo, possem cum degere falso / contentus Polybo, trifidaeque in Phocidos arto / longaevum implicui regem secuique frementis / ora senis, dum quaero patrem, si Sphingos iniquae / callidus ambages te praemonstrante resolvi, / si dulces furias et lamentabile matris / conubium gavisus ini noctemque nefandam / saepe tuli natosque tibi, seis ipsa, paravi, / mox avidus poenae digitis eaedentibus ultro / incubui miseraque oculos in matre reliqui: /
<Stat. Theb. 1.73>	exaudi, si digna precor quaeque ipsa furenti / subiceres.
<Stat. Theb. 1.74>	orbum visu regnisque carentem / non regere aut dictis maerentem flectere adorti, / quos genui quocumque toro; quin ecce superbi / — pro dolor! — et nostro iamdudum in funere reges / insultant tenebris gemitusque odere paternos, / hisne etiam funestus ego?
<Stat. Theb. 1.79>	et videt ista deorum / ignavus genitor?
<Stat. Theb. 1.80>	tu saltem debita vindex / huc ades et totos in poenam ordire nepotes.
<Stat. Theb. 1.82>	indue quod madidum tabo diadema cruentis / unguibus abripui, votisque instincta paternis / i media in fratres, generis consortia ferro / dissiliant.
<Stat. Theb. 1.85>	da, Tartarei regina barathri, / quod cupiam vidisse nefas, nec tarda sequetur / mens iuvenum; modo digna veni, mea pignora nosces.'
<Stat. Theb. 1.87>	Talia dicenti crudelis diva severos / advertit vultus, inamoenum forte sedebat / Coeyton iuxta, resolutaque vertice crines / lambere sulpureas permiserat anguibus undas, / ilicet igne Iovis lapsisque citatior astris / tristibus exsiluit ripis: discedit inane / vulgus et occursus dominae pavet; illa per umbras / et caligantes animarum examine campos / Taenariae limen petit inremeabile portae, / sensit adesse Dies, piceo Nox obvia nimbo / lucentes turbavit equos; procul arduus Atlas / horruit et dubia caelum cervice remisit, / arripit extemplo M alea e de valle resurgens / notum iter ad Thebas: neque enim velocior ullas / itque reditque vias cognatave Tartara mavult, / centum illi stantes umbrabant ora cerastae, / turba minax diri capitis; sedet intus abaetis / ferrea lux oculis, qualis per nubila Phoebes / Atracia rubet arte labor; suffusa veneno / tenditur ac sanie gliscit cutis; igneus atro / ore vapor, quo longa sitis morbique famesque / et populis mors una venit; riget horrida tergo / palla, et caerulei redeunt in pectora nodi: /
<Stat. Theb. 1.111>	Atropos hos atque ipsa novat Proserpina cultus, / tunc geminas quatit ira manus: haec igne rogali / fulgurat, haec vivo manus aera verberat hydro.
<Stat. Theb. 1.114>	Ut stetit, abrupta qua plurimus arce Cithaeron / occurrit caelo, fera sibila crine virenti / congeminat.
<Stat. Theb. 1.116>	signum terris, unde omnis Achaei / ora maris late Pelopeaque regna resultant, / audiit et medius caeli Parnassos et asper / Eurotas, dubiamque iugo fragor impulit Oeten / in latus, et geminis vix fluctibus obstitit Isthmos.
<Stat. Theb. 1.121>	ipsa suum genetrix curvo delphine vagantem / abripuit frenis gremioque Palaemona pressit.
<Stat. Theb. 1.123>	Atque ea Cadmeo praeceps ubi culmine primum / constitit adsuetaque infecit nube penates, / protinus adtoniti fratrum sub pectore motus, / gentilesque animos subiit furor aegraque laetis / invidia atque parens odii metus, inde regendi / saevus amor, ruptaeque vices iurisque secundi / ambitus impatiens, et summo dulcius unum / stare loco.
<Stat. Theb. 1.130>	sociisque comes discordia regnis.
<Stat. Theb. 1.131>	sic ubi delectos per torva armenta iuvencos / agricola imposito sociare adfectat aratro, / illi indignantes, quis nondum vomere multo / ardua nodosos cervix descendit in armos, / in diversa trahunt atque aequis vincula laxant / viribus et vario confundunt limite sulcos: /
<Stat. Theb. 1.137>	haud secus indomitos praeceps discordia fratres / asperat.
<Stat. Theb. 1.138>	alterni placuit sub legibus anni / exsilio mutare ducem, sic iure maligno / fortunam transire iubent, ut sceptra tenentem / foedere praecipiti semper novus angeret heres, / haec inter fratres pietas erat, haec mora pugnae / sola nec in regem perduratura secundum, / et nondum crasso laquearia fulva metallo, / montibus aut alte Grais effulta nitebant / atria, congestos satis explicitura clientes: /
<Stat. Theb. 1.147>	non impacatis regum advigilantia somnis / pila, nec alterna ferri statione gementes / excubiae nec cura mero committere gemmas / atque aurum violare cibis: sed nuda potestas / armavit fratres, pugna est de paupere regno.
<Stat. Theb. 1.152>	dumque uter angustae squalentia iugera Dirces / verteret aut Tyrii solio non altus ovaret / exsulis ambigitur, periit ius fasque bonumque / et vitae mortisque pudor, quo tenditis iras, / a, miseri r quid si peteretur crimine tanto / limes uterque poli, quem Sol emissus Eoo / cardine, quem portu vergens prospectat Hibero, / quasque procul terras obliquo sidere tangit / avius aut borea gelidas madidive tepentes / igne noti?
<Stat. Theb. 1.161>	non si Phrygiae Tyriaeque sub unum / convertentur opes.
<Stat. Theb. 1.162>	loca dira arcesque nefandae / suffecere odio, furiisque immanibus emptum / Oedipodae sedisse loco.
<Stat. Theb. 1.165>	Iam sorte carebat dilatus Polynieis honos, quis tunc tibi, saeve, / quis fuit ille dies, vacua cum solus in aula / respiceres ius omne tuum cunctosque minores, / et nusquam par stare caput?
<Stat. Theb. 1.168>	iam murmura serpunt / plebis Echioniae, tacitumque a principe vulgus / dissidet, et, qui mos populis, venturus amatur.
<Stat. Theb. 1.171>	atque aliquis, cui mens humili laesisse veneno / summa nec impositos umquam cervice volenti / ferre duces, 'hancne Ogygiis,' ait, 'aspera rebus / fata tulere vicem, totiens mutare timendos / alternoque iugo dubitantia subdere colla?
<Stat. Theb. 1.176>	partiti versant populorum fata manuque / fortunam fecere levem, semperne vicissim / exsulibus servire dabor?
<Stat. Theb. 1.178>	tibi.
<Stat. Theb. 1.178>	summe deorum / terrarumque sator, sociis hanc addere mentem / sedit?
<Stat. Theb. 1.180>	an inde vetus Thebis extenditur omen, / ex quo Sidonii nequiquam blanda iuvenci / pondera Carpathio iussus sale quaerere Cadmus / exsul Hyanteos invenit regna per agros, / fraternasque acies fetae telluris hiatu / augurium seros dimisit ad usque nepotes ': /
<Stat. Theb. 1.186>	cernis, ut erectum torva sub fronte minetur / saevior adsurgens dempto consorte potestas, / quas gerit ore minas, quanto premit omnia fastu!
<Stat. Theb. 1.189>	hicne umquam privatus erit?
<Stat. Theb. 1.189>	tamen ille precanti / mitis et adfatu bonus et patientior aequi.
<Stat. Theb. 1.191>	quid mirum?
<Stat. Theb. 1.191>	non solus erat.
<Stat. Theb. 1.191>	nos vilis in omnis / prompta manus casus, domino cuicumque parati, / qualiter hinc gelidus Boreas, hinc nubifer Eurus / vela trahunt, nutat mediae fortuna carinae, / — heu dubio suspensa metu tolerandaque nullis / aspera sors populis! — hic imperat, ille minatur.'
<Stat. Theb. 1.196>	At Iovis imperio rapidi super atria caeli / lectus concilio divum convenerat ordo / interiore polo.
<Stat. Theb. 1.199>	spatiis hinc omnia iuxta, / primaeque occiduaeque domus et fusa sub omni / terra atque unda die.
<Stat. Theb. 1.201>	mediis sese arduus infert / ipse deis, placido quatiens tamen omnia vultu, / stellantique locat solio: nec protinus ausi / caelicolae, veniam donec pater ipse sedendi / tranquilla iubet esse manu.
<Stat. Theb. 1.205>	mox turba vagorum / semideum et summis cognati nubibus Amnes / et compressa metu servantes murmura Venti / aurea tecta replent, mixta convexa deorum / maiestate tremunt, radiant maiore sereno / culmina et arcano florentes lumine postes.
<Stat. Theb. 1.211>	postquam iussa quies siluitque exterritus orbis, / incipit ex alto — grave et immutabile sanctis / pondus adest verbis, et vocem fata sequuntur —: /
<Stat. Theb. 1.214>	'terrarum delicta nec exsaturabile Diris / ingenium mortale queror, quonam usque nocentum / exigar in poenas?
<Stat. Theb. 1.216>	taedet saevire corusco / fulmine, iam pridem Cyclopum operosa fatiscunt / bracchia et Aeoliis desunt incudibus ignes, / atque adeo tuleram falso rectore solutos / Solis equos, caelumque rotis errantibus uri.
<Stat. Theb. 1.221>	et Phaethontea mundum squalere favilla, / nil actum, neque tu valida quod cuspide late / ire per inlicitum pelago, germane, dedisti, / nunc geminas punire domos, quis sanguinis auctor / ipse ego, descendo.
<Stat. Theb. 1.225>	Perseos alter in Argos / scinditur, Aonias fluit hic ab origine Thebas.
<Stat. Theb. 1.227>	mens cunctis imposta manet: quis funera Cadmi / nesciat et totiens excitam a sedibus imis / Eumenidum bellasse aciem, mala gaudia matrum / erroresque feros nemorum et reticenda deorum / crimina?
<Stat. Theb. 1.231>	vix lucis spatio, vix noctis abactae / enumerare queam mores gentemque profanam.
<Stat. Theb. 1.233>	scandere quin etiam thalamos hic impius heres / patris et immeritae gremium incestare parentis / appetiit, proprios — monstrum! — revolutus in ortus, / ille tamen superis aeterna piacula solvit / proiecitque diem, nec iam amplius aethere nostro / vescitur; at nati — facinus sine more! — cadentes / calcavere oculos, iam, iam rata vota tulisti, / dire senex!
<Stat. Theb. 1.240>	meruere tuae, meruere tenebrae / ultorem sperare Iovem, nova sontibus arma / iniciam regnis, totumque a stirpe revellam / exitiale genus, belli mihi semina sunto / Adrastus socer et superis adiuncta sinistris / conubia, hanc etiam poenis incessere gentem / decretum; neque enim arcano de pectore fallax / Tantalus et saevae periit iniuria mensae.'
<Stat. Theb. 1.247>	Sic pater omnipotens, ast illi saucia dictis / flammato versans inopinum corde dolorem / talia Iuno refert:
<Stat. Theb. 1.250>	'mene, o iustissime divum, / me bello certare iubes?
<Stat. Theb. 1.251>	scis, semper ut arces / Cyclopum magnique Phoroneos inclyta fama / sceptra viris opibusque iuveni, licet improbus illic / custodem Phariae somno letoque iuvencae / exstinguas, saeptis et turribus aureus intres.
<Stat. Theb. 1.256>	mentitis ignosco toris: illam odimus urbem.
<Stat. Theb. 1.257>	quam vultu confessus adis, ubi conscia magni / signa tori tonitrus agis et mea fulmina torques, / facta luant Thebae: cur hostes eligis Argos?
<Stat. Theb. 1.260>	quin age.
<Stat. Theb. 1.260>	si tanta est thalami discordia sancti, / et Samon et veteres armis exscinde Mycenas.
<Stat. Theb. 1.262>	verte solo Sparten, cur usquam sanguine festo / coniugis ara tuae, cumulo cur turis Eoi / laeta calet?
<Stat. Theb. 1.264>	melius votis Mareotica fumant / Coptos et acrisoni lugentia flumina Nili.
<Stat. Theb. 1.266>	quod si prisca luunt auctorum crimina gentes / subvenitque tuis sera haec sententia curis, / percensere aevi senium, quo tempore tandem / terrarum furias abolere et saecula retro / emendare sat est: iamdudum ab sedibus illis / incipe, fluctivaga qua praeterlabitur unda / Sicanios longe relegens Alpheos amores.
<Stat. Theb. 1.273>	Arcades hic tua — nec pudor est — delubra nefastis / imposuere locis, illic Mavortius axis / Oenomai Geticoque pecus stabulare sub Haemo / dignius, abruptis etiamnum inhumata procorum / reliquiis trunca ora rigent, tamen hic tibi templi / gratus honos, placet Ida nocens mentitaque manes / Creta tuos.
<Stat. Theb. 1.279>	me Tantaleis consistere terris, / quae tandem invidia est?
<Stat. Theb. 1.280>	belli deflecte tumultus / et generis miseresce tui.
<Stat. Theb. 1.281>	sunt impia late / regna tibi, melius generos passura nocentes.'
<Stat. Theb. 1.282>	Finierat precibus miscens convicia Iuno.
<Stat. Theb. 1.284>	at non ille gravis dictis, quamquam aspera motu, / reddidit haec:
<Stat. Theb. 1.285>	'equidem haud rebar te mente secunda / laturam, quodcumque tuos, licet aequus, in Argos / consulerem, neque me, si detur copia, fallit / multa super Thebis Bacchum ausuramque Dionen / dicere, sed nostri reverentia ponderis obstat, / horrendos etenim latices, Stygia aequora fratris / obtestor, mansurum atque inrevocabile verbum.
<Stat. Theb. 1.292>	nil fore, quod dictis flectar!
<Stat. Theb. 1.292>	quare impiger alis / portantes praecede notos.
<Stat. Theb. 1.293>	Cyllenia proles, / aera per liquidum regnisque inlapsus opacis / dic patruo: superas senior se adtollat ad auras / Laius, exstinctum nati quem vulnere nondum / ulterior Lethes accepit ripa profundi / lege Erebi; ferat hic diro mea iussa nepoti: /
<Stat. Theb. 1.299>	germanum exsilio fretum Argolicisque tumentem / hospitiis, quod sponte cupit, procul impius aula / arceat, alternum regni infitiatus honorem, / hinc causae irarum, certo reliqua ordine ducam.'
<Stat. Theb. 1.302>	Paret Atlantiades dictis genitoris et inde / summa pedum propere plantaribus inligat alis, / obnubitque comas et temperat astra galero.
<Stat. Theb. 1.306>	tum dextrae virgam inseruit, qua pellere dulces / aut suadere iterum somnos, qua nigra subire / Tartara et exsanguis animare adsueverat umbras, / desiluit, tenuique exceptus inhorruit aura.
<Stat. Theb. 1.310>	nec mora, sublimis raptim per inane volatus / carpit et ingenti designat nubila gyro.
<Stat. Theb. 1.312>	Interea patriis olim vagus exsul ab oris / Oedipodionides furto deserta pererrat / Aoniae, iamiamque animi male debita regna / concipit, et longum signis cunctantibus annum / stare gemit, tenet una dies noctesque recursans / cura virum, si quando humilem decedere regno / germanum et semet Thebis opibusque potitum / cerneret; hac aevum cupiat pro luce pacisci, / nunc queritur ceu tarda fugae dispendia, sed mox / attollit flatus ducis et sedisse superbus / deiecto iam fratre putat: spes anxia mentem / extrahit et longo consumit gaudia voto.
<Stat. Theb. 1.324>	tune sedet Inachias urbes Danaeiaque arva / et caligantes abrupto sole Mycenas / ferre iter impavidum, seu praevia ducit Erinys, / seu fors illa viae.
<Stat. Theb. 1.327>	sive hae immota vocabat / Atropos.
<Stat. Theb. 1.328>	Ogygiis ululata furoribus antra / deserit et pingues Baccheo sanguine colles, / inde plagam, qua molle sedens in plana Cithaeron / porrigitur lassumque inclinat ad aequora montem, / praeterit, hinc arte scopuloso in limite pendens / infames Scirone petras Scyllaeaque rura / purpureo regnata seni mitemque Corinthon / linquit et in mediis audit duo litora campis / Iamque per emeriti surgens confinia Phoebi / Titanis late, mundo subvecta silenti, / rorifera gelidum tenuaverat aera biga: /
<Stat. Theb. 1.339>	iam pecudes volucresque tacent, iam Somnus avaris / inrepsit curis pronusque ex aethere nutat, / grata laboratae referens oblivia vitae, / sed nec puniceo rediturum nubila caelo / promisere iubar, nec rarescentibus umbris / longa repercusso nituere crepuscula Phoebo: /
<Stat. Theb. 1.345>	densior a terris et nulli pervia flammae / subtexit nox atra polos, iam claustra rigentis / Aeoliae percussa sonant, venturaque rauco / ore minatur hiemps, venti transversa frementes / confligunt axemque emoto cardine vellunt, / dum caelum sibi quisque rapit; sed plurimus Auster / inglomerat noctem, tenebrosa volumina torquens, / defunditque imbres, sicco quos asper hiatu / praesolidat Boreas; nec non abrupta tremiscunt / fulgura, et attritus subita face rumpitur aether, / iam Nemea, iam Taenariis contermina lucis / Arcadiae capita alta madent; ruit agmine magno / Inachus et gelidas surgens Erasmus in undas.
<Stat. Theb. 1.358>	pulverulenta prius ealeataque flumina nullae / aggeribus tenuere morae, stagnoque refusa est / funditus et veteri spumavit Lerna veneno.
<Stat. Theb. 1.361>	frangitur omne nemus, rapiunt antiqua procellae / bracchia silvarum, nullisque aspecta per aevum / solibus umbrosi patuere aestiva Lycaei.
<Stat. Theb. 1.364>	ille tamen, modo saxa iugis fugientia ruptis / miratus, modo nubigenas e montibus amnes / aure pavens passimque insano turbine raptas / pastorum pecorumque domos, non segnius amens / incertusque viae per nigra silentia vastum / haurit iter; pulsat metus undique et undique frater, / ac velut hiberno deprensus navita ponto, / cui neque Temo piger neque amico sidere monstrat / Luna vias, medio caeli pelagique tumultu / stat rationis inops, iamiamque aut saxa malignis / exspectat submersa vadis aut vertice acuto / spumantes scopulos erectae incurrere prorae: /
<Stat. Theb. 1.376>	talis opaca legens nemorum Cadmeius heros / adcelerat, vasto metuenda umbone ferarum / excutiens stabula, et prono virgulta refringit / pectore; dat stimulos animo vis maesta timoris, / donec ab Inachiis victa caligine tectis / emicuit lucem devexa in moenia fundens / Larisaeus apex.
<Stat. Theb. 1.382>	illo spe concitus omni / evolat, hinc celsae Iunonia templa Prosymnae / laevus habens, hinc Herculeo signata vapore / Lernaei stagna atra vadi, tandemque reclusis / infertur portis, actutum regia cernit / vestibula: hic artus imbri ventoque rigentes / proicit ignotaeque adclinis postibus aulae / invitat tenues ad dura cubilia somnos.
<Stat. Theb. 1.390>	Rex ibi tranquille, medio de limite vitae / in senium vergens, populos Adrastus habebat, / dives avis et utroque Iovem de sanguine ducens, / hic sexus melioris inops, sed prole virebat / feminea, gemino natarum pignore fultus.
<Stat. Theb. 1.395>	cui Phoebus generos — monstrum exitiabile dictu!
<Stat. Theb. 1.396>	mox adaperta fides — fato ducente canebat / saetigerumque suem et fulvum adventare leonem, / id volvens non ipse pater, non docte futuri / Amphiarae vides, etenim vetat auctor Apollo, / tantum in corde sedens aegrescit cura parenti.
<Stat. Theb. 1.401>	Ecce autem antiquam fato Calydona relinquens / Olenius Tydeus — fraterni sanguinis illum / conscius horror agit — eadem sub nocte sopora / lustra terit, similesque notos dequestus et imbres, / infusam tergo glaciem et liquentia nimbis / ora comasque gerens subit uno tegmine, cuius / fusus humo gelida partem prior hospes habebat, / hic vero ambobus rabiem fortuna cruentam / adtulit: haud passi sociis defendere noctem / culminibus, paulum alternis in verba minasque / cunctantur; mox ut iactis sermonibus irae / intumuere satis, tum vero erectus uterque / exsertare umeros undamque lacessere pugnam, / celsior ille gradu procera in membra simulque / integer annorum, sed non et viribus infra / Tydea fert animus, totosque infusa per artus / maior in exiguo regnabat corpore virtus, / iam crebros ictus ora et cava tempora circum / obnixi ingeminant, telorum aut grandinis instar / Riphaeae, flexoque genu vacua ilia fundunt.
<Stat. Theb. 1.421>	non aliter quam Pisaeo sua lustra Tonanti / cum redeunt crudisque virum sudoribus ardet / pulvis; at hinc teneros caveae dissensus ephebos / concitat, exclusaeque exspectant praemia matres: /
<Stat. Theb. 1.425>	sic alacres odio nullaque cupidine laudis / accensi incurrunt, scrutatur et intima vultus / unca manus penitusque oculis cedentibus intrat.
<Stat. Theb. 1.428>	forsan et accinctos lateri — sic ira ferebat — / nudassent enses, meliusque hostilibus armis / lugendus fratri, iuvenis Thebane, iaceres, / ni rex, insolitum clamorem et pectore ab alto / stridentes gemitus noctis miratus in umbris, / movisset gressus, magnis cui sobria curis / pendebat somno iam deteriore senectus, / isque ubi progrediens numerosa luce per alta / atria dimotis adverso limine claustris / terribilem dictu faciem, lacera ora putresque / sanguineo videt imbre genas:
<Stat. Theb. 1.438>	'quae causa furoris, / externi iuvenes — neque enim meus audeat istas / civis in usque manus — , quisnam implacabilis ardor / exturbare odiis tranquilla silentia noctis?
<Stat. Theb. 1.442>	usque adeone angusta dies et triste, parumper / pacem animo somnumque pati?
<Stat. Theb. 1.443>	sed prodite tandem, / unde orti, quo fertis iter, quae iurgia?
<Stat. Theb. 1.444>	nam vos / haud humiles tanta ira docet, generisque superbi / magna per effusum clarescunt signa cruorem.'
<Stat. Theb. 1.446>	Vix ea, cum mixto clamore obliqua tuentes / incipiunt una:
<Stat. Theb. 1.448>	'rex o mitissime Achivum, / quid verbis opus?
<Stat. Theb. 1.449>	ipse undantis sanguine vultus / aspicis?'
<Stat. Theb. 1.450>	haec passim turbatis vocis amarae / confudere sonis: inde orsus in ordine Tydeus / continuat:
<Stat. Theb. 1.452>	'maesti cupiens solacia casus / monstriferae Calydonis opes Acheloiaque arva / deserui; vestris haec me ecce in finibus ingens / nox operit, tecto caelum prohibere quis iste / arcuit?
<Stat. Theb. 1.456>	an quoniam prior haec ad limina forte / molitus gressus?
<Stat. Theb. 1.457>	pariter stabulare bimembres / Centauros unaque ferunt Cyclopas in Aetna / composites, sunt et rabidis iura insita monstris / fasque suum: nobis sociare cubilia terrae — / sed quid ego?
<Stat. Theb. 1.461>	aut hodie spoliis gavisus abibis, / quisquis es.
<Stat. Theb. 1.462>	his, aut me, si non effetus oborto / sanguis hebet luctu, magni de stirpe creatum / Oeneos et Marti non degenerare paterno / accipies.'
<Stat. Theb. 1.465>	' nec nos animi nec stirpis egentes — ' / ille refert contra, sed mens sibi conscia fati / cunctatur proferre patrem, tunc mitis Adrastus: /
<Stat. Theb. 1.468>	'immo agite, et positis, quas nox inopinaque suasit / aut virtus aut ira, minis succedite tecto, / iam pariter coeant animorum in pignora dextrae.
<Stat. Theb. 1.471>	non haec incassum divisque absentibus acta; / forsan et has venturus amor praemiserit iras, / ut meminisse iuvet.'
<Stat. Theb. 1.473>	nec vana voce locutus / fata senex, siquidem hanc perhibent per vulnera iunctis / isse fidem, quanta partitum extrema protervo / Thesea Pirithoo, vel inanem mentis Oresten / opposito rabidam Pylade vitasse Megaeram.
<Stat. Theb. 1.478>	tunc quoque mulcentem dictis corda aspera regem / iam faciles, ventis ut decertata residunt / aequora, laxatisque diu tamen aura superstes / immoritur velis, passi subiere penates.
<Stat. Theb. 1.482>	Hic primum lustrare oculis cultusque virorum / telaque magna vacat: tergo videt huius inanem / impexis utrimque iubis horrere leonem, / illius in speciem, quem per Teumesia tempe / Amphitryoniades fractum iuvenalibus annis / ante Cleonaei vestitus proelia monstri, / terribiles contra saetis ac dente recurvo / Tydea per latos umeros ambire laborant / exuviae, Calydonis honos, stupet omine tanto / defixus senior, divina oracula Phoebi / agnoscens monitusque datos vocalibus antris, / obtutu gelida ora premit, laetusque per artus / horror iit; sensit manifesto numine ductos / adfore, quos nexis ambagibus augur Apollo / portendi generos, vultu fallente ferarum, / ediderat.
<Stat. Theb. 1.497>	tunc sic tendens ad sidera palmas: /
<Stat. Theb. 1.498>	'nox, quae terrarum caelique amplexa labores / ignea multivago transmittis sidera lapsu, / indulgens reparare animum, dum proximus aegris / infundat Titan agiles animantibus ortus, / tu mihi perplexis quaesitam erroribus ultro / advehis alma fidem veterisque exordia fati / detegis: adsistas operi tuaque omina firmes.
<Stat. Theb. 1.505>	semper honoratam dimensis orbibus anni / te domus ista colet; nigri tibi, diva, litabunt / electa cervice greges, lustraliaque exta / lacte novo perfusus edet Vulcanius ignis.
<Stat. Theb. 1.509>	salve prisca fides tripodum obscurique recessus!
<Stat. Theb. 1.510>	deprendi.
<Stat. Theb. 1.510>	Fortuna, deos!'
<Stat. Theb. 1.510>	sic fatus, et ambos / innectens manibus tecta interioris ad aulae / progreditur.
<Stat. Theb. 1.512>	canis etiamnum altaribus ignes / sopitum cinerem et tepidi libamina sacri / servabant; adolere focos epulasque recentes / instaurare iubet, dictis parere ministri / certatim adcelerant; vario strepit icta tumultu / regia: pars ostro tenues auroque sonantes / emunire toros alteque inferre tapetas, / pars teretes levare manu ac disponere mensas.
<Stat. Theb. 1.520>	ast alii tenebras et opacam vincere noctem / adgressi tendunt auratis vincula lychnis.
<Stat. Theb. 1.522>	his labor inserto torrere exsanguia ferro / viscera caesarum pecudum, his cumulare canistris / perdomitam saxo Cererem; laetatur Adrastus / obsequio fervere domum.
<Stat. Theb. 1.525>	Iamque ipse superbis / fulgebat stratis solioque effultus eburno.
<Stat. Theb. 1.527>	parte alia iuvenes siccati vulnera lymphis / discumbunt, simul ora notis foedata tuentur / inque vicem ignoscunt.
<Stat. Theb. 1.529>	tunc rex longaevus Acasten — / natarum haec altrix eadem et fidissima custos / lecta sacrum iustae Veneri occultare pudorem — / imperat acciri tacitaque immurmurat aure.
<Stat. Theb. 1.533>	Nec mora praeceptis, cum protinus utraque virgo / arcano egressae thalamo: mirabile visu, / Pallados armisonae pharetrataeque ora Dianae / aequa ferunt, terrore minus, nova deinde pudori / visa virum facies: pariter pallorque ruborque / purpureas hausere genas, oculique verentes / ad sanctum rediere patrem, postquam ordine mensae / victa fames, signis perfectam auroque nitentem / Iasides pateram famulos ex more poposcit, / qua Danaus libare deis seniorque Phoroncus / adsueti, tenet haec operum caelata figuras: /
<Stat. Theb. 1.544>	aureus anguicomam praesecto Gorgona collo / ales habet, iamiamque vagas — ita visus — in auras / exsilit; illa graves oculos languentiaque ora / paene movet vivoque etiam pallescit in auro.
<Stat. Theb. 1.548>	hinc Phrygius fulvis venator tollitur alis, / Gargara desidunt surgenti et Troia recedit, / stant maesti comites, frustraque sonantia lassant / ora canes umbramque petunt et nubila latrant.
<Stat. Theb. 1.552>	hanc undante mero fundens vocat ordine cunctos / caelicolas, Phoebum ante alios, Phoebum omnis ad aram / laude ciet comitum famulumque evineta pudica / fronde manus, cui festa dies largoque refecti / ture vaporatis lucent altaribus ignes.
<Stat. Theb. 1.557>	'Forsitan, o iuvenes, quae sint ea sacra quibusque / praecipuum causis Phoebi obtestemur honorem' / rex ait, 'exquirant animi, non inscia suasit / relligio, magnis exercita cladibus olim / plebs Argiva litant; animos advertite, pandam.
<Stat. Theb. 1.562>	postquam caerulei sinuosa volumina monstri, / terrigenam Pythona deus septem orbibus atris / amplexum Delphos squamisque annosa ferentem / robora, Castaliis dum fontibus ore trisuleo / fusus hiat nigro sitiens alimenta veneno, / perculit, absumptis numerosa in vulnera telis, / Cirrhaeique dedit centum per iugera campi / vix tandem explieitum, nova deinde piacula caedis / perquirens nostri tecta haud opulenta Crotopi / attigit, huic primis et pubem ineuntibus annis / mira decore pios servabat nata penates / intemerata toris, felix, si Delia numquam / furta nec occultum Phoebo sociasset amorem!
<Stat. Theb. 1.575>	namque ut passa deum Nemeaei ad fluminis undam, / bis quinos plena eum fronte resumeret orbes / Cynthia, sidereum Latonae feta nepotem / edidit; ac poenae metuens — neque enim ille coactis / donasset thalamis veniam pater — avia rura / eligit ae natum saepta inter ovilia furtim / montivago pecoris custodi mandat alendum.
<Stat. Theb. 1.582>	non tibi digna, puer, generis cunabula tanti / gramineos dedit herba toros et vimine querno / texta domus; clausa arbutei sub cortice libri / membra tepent, suadetque leves cava fistula somnos, / et pecori commune solum, sed fata nec illum / concessere larem: viridi nam caespite terrae / proiectum temere et patulo caelum ore trahentem / dira canum rabies, morsu depasta cruento, / dissicit.
<Stat. Theb. 1.590>	hic vero attonitas ut nuntius aures / matris adit, pulsi ex animo genitorque pudorque / et metus: ipsa ultro saevis plangoribus amens / tecta replet, vacuumque ferens velamine pectus / occurrit confessa patri; nec motus et atro / imperat — infandum! — cupientem occumbere leto.
<Stat. Theb. 1.596>	sero memor thalami maestae solacia morti, / Phoebe, paras monstrum infandis Acheronte sub imo / conceptum Eumenidum thalamis, cui virginis ora / pectoraque; aeternum stridens a veitice surgit / et ferrugineam frontem discriminat anguis.
<Stat. Theb. 1.601>	haec tum dira lues nocturno squalida passu / inlabi thalamis, animasque a stirpe recentes / abripere altricum gremiis morsuque cruento / devesei et multum patrio pinguescere luctu, / haud tulit armorum praestans animique Coroebus / seque ultro lectis iuvenum, qui robore primi / famam posthabita faciles extendere vita, / obtulit, illa novos ibat populata penates / portarum in bivio — lateri duo corpora parvum / dependent, et iam unca manus vitalibus haeret / ferratique ungues tenero sub corde tepescunt —: /
<Stat. Theb. 1.612>	obvius huic, latus omne virum stipante corona, / fit iuvenis, ferrumque ingens sub pectore duro / condidit, atque imas animae mucrone corusco / scrutatus latebras tandem sua monstra profundo / reddit habere Iovi.
<Stat. Theb. 1.616>	iuvat ire et visere iuxta / liventes in morte oculos uterique nefandam / proluviem et crasso squalentia pectora tabo, / qua nostrae cecidere animae, stupet Inacha pubes, / magnaque post lacrimas etiamnum gaudia pallent.
<Stat. Theb. 1.621>	hi trabibus duris, solacia vana dolori, / proterere exanimos artus asprosque molares / deculcare genis: nequit iram explere potestas, / illam et nocturno circum stridore volantes / impastae fugistis aves, rabidamque canum vim / oraque sicca ferunt trepidorum inhiasse luporum, / saevior in miseros, fatis ultricis ademptae / Delius insurgit, summaque biverticis umbra / Parnassi residens arcu crudelis iniquo / pestifera arma iacit, camposque et celsa Cyclopum / tecta superiecto nebularum incendit amictu, / labuntur dulces animae, Mors fila Sororum / ense metit captamque tenens fert manibus urbem, / quaerenti, quae causa, duci, quis ab aethere laevus / ignis et in totum regnaret Sirius annum, / idem auctor Paean rursus iubet ire cruento / inferias monstro iuvenes, qui caede potiti, / fortunate animi longumque in saecula digne / promeriture diem!
<Stat. Theb. 1.639>	non tu pia degener arma / occulis aut certae trepidas occurrere morti.
<Stat. Theb. 1.641>	comminus ora ferens Cirrhaei in limine templi / constitit et sacras ita vocibus asperat iras: /
<Stat. Theb. 1.643>	'non missus, Thymbraee, tuos supplexve penates / advenio: mea me pietas et conscia virtus / has egere vias.
<Stat. Theb. 1.645>	ego sum, qui caede subegi, / Phoebe, tuum mortale nefas, quem nubibus atris / et squalente die, nigra quem tabe sinistri / quaeris, inique, poli.
<Stat. Theb. 1.648>	quodsi monstra effera magnis / cara adeo superis, iacturaque vilior orbi / mors hominum et saevo tanta inclementia caelo est, / quid meruere Argi?
<Stat. Theb. 1.651>	me, me, divum optime, solum / obiecisse caput fatis praestabat, an illud / lene magis cordi, quod desolata domorum / tecta vides, ignique datis cultoribus omnis / lucet ager?
<Stat. Theb. 1.655>	sed quid fando tua tela manusque / demoror?
<Stat. Theb. 1.656>	exspectant matres, supremaque fiunt / vota mihi.
<Stat. Theb. 1.657>	satis est: merui, ne parcere velles.
<Stat. Theb. 1.658>	proinde move pharetras arcusque intende sonoros / insignemque animam leto demitte; sed illum, / pallidus Inachiis qui desuper imminet Argis, / dum morior, dispelle globum.'
<Stat. Theb. 1.661>	Sors aequa merentes / respicit, ardentem tenuit reverentia caedis / Letoiden, tristemque viro submissus honorem / largitur vitae; nostro mala nubila caelo / diffugiunt, at tu stupefacti a limine Phoebi / exoratus abis.
<Stat. Theb. 1.666>	inde haec stata sacra quotannis / sollemnes recolunt epulae, Phoebeaque placat / templa novatus honos, has forte invisitis aras / vos quae progenies?
<Stat. Theb. 1.669>	quamquam Calydonius Oeneus / et Parthaoniae, si dudum certus ad aures / clamor iit, tibi iura domus, tu pande, quis Argos / advenias, quando hae variis sermonibus horae.'
<Stat. Theb. 1.672>	Deiecit maestos extemplo Ismenius heros / in terram vultus, taciteque ad Tydea laesum / obliquare oculos; tum longa silentia movit: /
<Stat. Theb. 1.676>	'non super hos divum tibi sum quaerendus honores, / unde genus, quae terra mihi, quis defluat ordo / sanguinis antiqui: piget inter sacra fateri, / sed si praecipiant miserum cognoscere curae, / Cadmus origo patrum, tellus Mavortia Thebe, / est genetrix Iocasta mihi.'
<Stat. Theb. 1.681>	tum motus Adrastus / hospitiis — agnovit enim: — 'quid nota recondis?
<Stat. Theb. 1.683>	scimus' ait, 'nec sic aversum fama Mycenis / volvit iter.
<Stat. Theb. 1.684>	regnum et furias oculosque pudentes / novit et Arctois si quis de solibus horret / quique bibit Gangen aut nigrum occasibus intrat / Oceanum, et si quos incerto litore Syrtes / destituunt.
<Stat. Theb. 1.688>	ne perge queri casusque priorum / adnumerare tibi: nostro quoque sanguine multum / erravit pietas, nec culpa nepotibus obstat.
<Stat. Theb. 1.691>	tu modo dissimilis rebus mereare secundis / excusare tuos.
<Stat. Theb. 1.692>	et iam temone supino / languet Hyperboreae glacialis portitor Ursae.
<Stat. Theb. 1.694>	fundite vina focis, servatoremque parentum / Letoiden votis iterumque iterumque canamus.
<Stat. Theb. 1.696>	Phoebe parens, seu te Lyciae Patarea nivosis / exercent dumeta iugis, seu rore pudico / Castaliae flavos amor est tibi mergere crines, / seu Troiam Thymbraeus habes, ubi fama volentem / ingratis Phrygios umeris subiisse molares, / seu iuvat Aegaeum feriens Latonius umbra / Cynthus et adsiduam pelago non quaerere Delon: /
<Stat. Theb. 1.703>	tela tibi longeque feros lentandus in hostes / arcus, et aetherii dono cessere parentes / aeternum florere genas, tu doctus iniquas / Parcarum praenosse manus fatumque quod ultrast / et summo placitura Iovi, quis letifer annus, / bella quibus populis, quae mutent sceptra cometae, / tu Phryga submittis citharae, tu matris honori / terrigenam Tityon Stygiis extendis harenis; / te viridis Python Thebanaque mater ovantem / horruit in pharetris, ultrix tibi torva Megaera / iciunum Phlegyan subter cava saxa iacentem / aeterno premit accubitu dapibusque profanis / instimulat, sed mixta famem fastidia vincunt: /
<Stat. Theb. 1.716>	adsis, o memor hospitii, Iunoniaque arva / dexter ames, seu te roseum Titana vocari / gentis Achaemeniae ritu, seu praestat Osirin / frugiferum, seu Persei sub rupibus antri / indignata sequi torquentem cornua Mithram.'
<Stat. Theb. 1.720>	Interea gelidis Maiā satus aliger umbris / iussa gerens magni remeat Iovis; undique pigrae / ire vetant nubes et turbidus implicat aer.
<Stat. Theb. 2.4>	nec zephyri rapuere gradum, sed foeda silentis / aura poli.
<Stat. Theb. 2.5>	Styx inde novem circumflua campis, / hinc obiecta vias torrentum incendia cludunt.
<Stat. Theb. 2.7>	pone senex trepida succedit Laius umbra / vulnere tardus adhuc; capulo nam largius illi / transabiit animam cognatis ictibus ensis / impius, et primas Furiarum pertulit iras; / it tamen et medica firmat vestigia virga, / tum steriles luci possessaque manibus arva / et ferrugineum nemus adstupet, ipsaque Tellus / miratur patuisse retro, nec livida tabes / invidiae functis quamquam et iam lumine cassis / defuit, unus ibi ante alios, cui laeva voluntas / semper et ad superos — hinc et gravis exitus aevi — / insultare malis rebusque aegrescere laetis, / 'vade ' ait, ' o felix, quoscumque vocaris in usus, / seu Iovis imperio, seu maior adegit Erinys / ire diem contra, seu te furiata sacerdos / Thessalis arcano iubet emigrare sepulcro, / heu dulces visure polos solemque relictum / et virides terras et puros fontibus amnes, / tristior has iterum tamen intrature tenebras.'
<Stat. Theb. 2.25>	illos ut caeco recubans in limine sensit / Cerberus atque omnes capitum subrexit hiatus / saevus et intranti populo; iam nigra tumebat / colla minax, iam sparsa solo turbaverat ossa, / ni deus horrentem Lethaeo vimine mulcens / ferrea tergemino domuisset lumina somno.
<Stat. Theb. 2.32>	Est locus — Inachiae dixerunt Taenara gentes — , / qua formidatum Maleae spumantis in auras / it caput et nullos admittit culmine visus, / stat sublimis apex ventosque imbresque serenus / despicit et tantum fessis insiditur astris.
<Stat. Theb. 2.37>	illic exhausti posuere cubilia venti, / fulminibusque iter est; medium cava nubila montis / insumpsere latus, summos nec praepetis alae / plausus adit colles, nec rauca tonitrua pulsant.
<Stat. Theb. 2.41>	ast ubi prona dies, longos super aequora fines / exigit atque ingens medio natat umbra profundo, / interiore sinu frangentia litora curvat / Taenaros, expositos non audax scandere fluctus, / illic Aegaeo Neptunus gurgite fessos / in portum deducit equos, prior haurit harenas / ungula, postremi solvuntur in aequora pisces, / hoc, ut fama, loco pallentes devius umbras / trames agit nigrique Iovis vacua atria ditat / mortibus.
<Stat. Theb. 2.50>	Arcadii perhibent si vera coloni, / stridor ibi et gemitus poenarum, atroque tumultu / fervet ager; saepe Eumenidum vocesque manusque / in medium sonuere diem, Letique triformis / ianitor agricolas campis auditus abegit.
<Stat. Theb. 2.55>	Hac et tunc fusca volucer deus obsitus umbra / exsilit ad superos, infernaque nubila vultu / discutit et vivis adflatibus ora serenat.
<Stat. Theb. 2.58>	inde per Arcturum mediaeque silentia Lunae / arva super populosque meat.
<Stat. Theb. 2.59>	Sopor obvius illi / Noctis agebat equos, trepidusque adsurgit honori / numinis et recto decedit limite caeli, / inferior volat umbra deo, praereptaque noscit / sidera principiumque sui; iamque ardua Cirrhae / pollutamque suo despectat Phocida busto.
<Stat. Theb. 2.65>	ventum erat ad Thebas; gemuit prope limina nati / Laius et notos cunctatus inire penates, / ut vero et celsis suamet iuga nixa columnis / vidit et infectos etiamnum sanguine currus, / paene retro turbatus abit: nec summa Tonantis / iussa nec Arcadiae retinent spiramina virgae.
<Stat. Theb. 2.71>	Et tunc forte dies noto signata Tonantis / fulmine, praerupti cum te, tener Euhie, partus / transmisere patri.
<Stat. Theb. 2.73>	Tyriis ea causa colonis / insomnem ludo certatim educere noctem / suaserat; effusi passim per tecta, per agros, / serta inter vacuosque mero crateras anhelum / proflabant sub luce deum; tunc plurima buxus / aeraque taurinos sonitu vincentia pulsus.
<Stat. Theb. 2.79>	ipse etiam gaudens nemorosa per avia sanas / impulerat matres Baccho meliore Cithaeron; / qualia per Rhodopen rabido convivia coetu / Bistones aut mediae ponunt convallibus Ossae.
<Stat. Theb. 2.83>	illis semianimum pecus excussaeque leonum / ore dapes, et lacte novo domuisse furorem / luxus: at Ogygii si quando adflavit Iacchi / saevus odor, tunc saxa manu, tunc pocula pulchrum / spargere et immerito sociorum sanguine fuso / instaurare diem festasque reponere mensas.
<Stat. Theb. 2.89>	Nox ea, cum tacita volucer Cyllenius aura / regis Echionii stratis adlapsus, ubi ingens / fuderat Assyriis exstructa tapetibus alto / membra toro.
<Stat. Theb. 2.92>	pro gnara nihil mortalia fati / corda sui!
<Stat. Theb. 2.93>	capit ille dapes, habet ille soporem, / tunc senior quae iussus agit, neu falsa videri / noctis imago queat, longaevi vatis opacos / Tiresiae vultus vocemque et vellera nota / induitur, mansere comae propexaque mento / canities pallorque suus, sed falsa cucurrit / infula per crines, glaucaeque innexus olivae / vittarum provenit honos: dehinc tangere ramo / pectora et has visus fatorum expromere voces: /
<Stat. Theb. 2.102>	'non somni tibi tempus, iners, qui nocte sub alta, / germani secure, iaces, ingentia dudum / acta vocant rerumque graves, ignave, paratus, / tu, veluti magnum si iam tollentibus austris / Ionium nigra iaceat sub nube magister / immemor armorum versantisque aequora clavi, / cunctaris.
<Stat. Theb. 2.108>	iamque ille novis — scit Fama — superbit / conubiis viresque parat, quis regna capessat, / quis neget, inque tua senium sibi destinat aula.
<Stat. Theb. 2.111>	dant animos socer augurio fatalis Adrastus / dotalesque Argi, nec non in foedera vitae / pollutus placuit fraterno sanguine Tydeus.
<Stat. Theb. 2.114>	hinc tumor, et longus fratri promittens exsul, / ipse deum genitor tibi me miseratus ab alto / mittit: habe Thebas, caecumque cupidine regni / ausurumque eadem germanum expelle, nec ultra / fraternos inhiantem obitus sine fidere coeptis / fraudibus aut Cadmo dominas inferre Mycenas.'
<Stat. Theb. 2.119>	Dixit, et accedens — etenim iam pallida turbant / sidera lucis equi — ramos ac vellera fronti / deripuit, confessus avum, dirique nepotis / incubuit stratis, iugulum mox caede patentem / nudat et undanti perfundit vulnere somnum, / illi rupta quies, attollit membra foroque / eripitur plenus monstris, vanumque cruorem / excutiens simul horret avum fratremque requirit, / qualis ubi audito venantum murmure tigris / horruit in maculas somnosque excussit inertes; / bella cupit laxatque genas et temperat ungues, / mox ruit in turmas natisque alimenta cruentis / spirantem fert ore virum: sic excitus ira / ductor in absentem consumit proelia fratrem.
<Stat. Theb. 2.134>	Et iam Mygdoniis elata cubilibus alto / dispulerat caelo gelidas Aurora tenebras, / rorantes excussa comas multumque sequenti / sole rubens; illi roseus per nubila seras / advertit flammas alienumque aethera tardo / Lucifer exit equo, donec pater igneus orbem / impleat atque ipsi radios vetet esse sorori: /
<Stat. Theb. 2.141>	cum senior Talaionides nec longa morati / Dircaeusque gradum pariterque Acheloius heros / corripuere toris, illos post verbera fessos / exceptamque hiemem cornu perfuderat omni / Somnus; at Inachio tenuis sub pectore regi / tracta quies, dum mente deos inceptaque versat / hospitia, et quae sint generis adscita repertis / fata movet, postquam mediis in sedibus aulae / congressi inque vicem dextras iunxere locumque, / quo serere arcanas aptum atque evolvere curas, / insidunt, prior his dubios compellat Adrastus: /
<Stat. Theb. 2.152>	'egregii iuvenum, quos non sine numine regnis / invexit nox dextra meis, quibus ipse per imbres / fulminibus mixtos intempestumque Tonantem / has meus usque domos vestigia fecit Apollo, / non equidem obscurum vobis plebique Pelasgae / esse rear, quantis conubia nostra procorum / turba petant studiis; geminae mihi namque, nepotum / laeta Ades, aequo pubescunt sidere natae, / quantus honos quantusque pudor, ne credite patri, / et super hesternas licuit cognoscere mensas, / has tumidi solio et late dominantibus armis / optavere viri — longum enumerare Pheraeos / Oebaliosque duces — et Achaea per oppida matres / spem generis, nec plura tuus despexerat Oeneus / foedera Pisaeisque socer metuendus habenis.
<Stat. Theb. 2.167>	sed mihi nec Sparta genitos nec ab Elide missos / iungere fas generos: vobis hic sanguis et aulae / cura meae longo promittitur ordine fati.
<Stat. Theb. 2.170>	di bene, quod tales stirpemque animosque venitis, / ut responsa iuvent: hic durae tempore noctis / partus honos, haec illa venit post verbera merces.'
<Stat. Theb. 2.172>	Audierant, fixosque oculos per mutua paulum / ora tenent, visique inter sese ordine fandi / cedere, sed cunctis Tydeus audentior actis / incipit:
<Stat. Theb. 2.176>	'o quam te parcum in praeconia famae / mens agitat matura tuae, quantumque ferentem / fortunam virtute domas!
<Stat. Theb. 2.178>	cui cedat Adrastus / imperiis?
<Stat. Theb. 2.179>	quis te solio Sicyonis avitae / excitum infrenos componere legibus Argos / nesciat?
<Stat. Theb. 2.181>	atque utinam his manibus permittere gentis, / Iuppiter aeque, velis, quas Doricus alligat intus / Isthmos et alterno quas margine submovet infra!
<Stat. Theb. 2.184>	non fugeret diras lux intercisa Mycenas, / saeva nec Eleae gemerent certamina valles, / Eumenidesque aliis aliae sub regibus, et quae / tu potior, Thebane, queri: nos vero volentes / expositique animis.'
<Stat. Theb. 2.188>	sic interfatus et alter / subicit:
<Stat. Theb. 2.189>	'anne aliquis soceros accedere tales / abnuat?
<Stat. Theb. 2.190>	exsulibus quamquam patriaque fugatis / nondum laeta Venus, tamen omnis corde resedit / tristitia, adfixique animo cessere dolores.
<Stat. Theb. 2.193>	nec minus haec laeti trahimus solacia, quam si / praecipiti convulsa noto prospectet amicam / puppis humum, iuvat ingressos felicia regni / omina, quod superest fati vitaeque laborum / fortuna transire tua.'
<Stat. Theb. 2.197>	nec plura morati / consurgunt, dictis impensius aggerat omne / promissum Inachius pater, auxilioque futurum / et patriis spondet reduces inducere regnis.
<Stat. Theb. 2.201>	Ergo alacres Argi, fuso rumore per urbem / advenisse duci generos primisque hymenaeis / egregiam Argian nec formae laude secundam / Deipylen tumida iam virginitate iugari, / gaudia mente parant; socias it Fama per urbes, / finitimisque agitatur agris procul usque Lycaeos / Partheniosque super saltus Ephyraeaque rura / nec minus Ogygias eadem dea turbida Thebas / insilit, haec totis perfundit moenia pinnis / Labdaciumque ducem praemissae consona nocti / territat; hospitia et thalamos et foedera regni / permixtumque genus — quae tanta licentia monstro, / quis furor? — et iam bella canit.
<Stat. Theb. 2.214>	Diffuderat Argos exspectata dies: laeto regalia coetu / atria complentur, species est cernere avorum / comminus et vivis certantia vultibus aera.
<Stat. Theb. 2.217>	tantum ausae perferre manus!
<Stat. Theb. 2.217>	pater ipse bicornis / in laevum prona nixus sedet Inachus urna; / hunc tegit Iasiusque senex placidusque Phoroneus, / et bellator Abas' indignatusque Tonantem / Acrisius nudoque ferens caput ense Coroebus, / torvaque iam Danai facinus meditantis imago; / exin mille duces, foribus tum immissa superbis / unda fremit volgi, procerum manus omnis et alto / quis propior de rege gradus, stant ordine primi.
<Stat. Theb. 2.226>	interior sacris calet et sonat aula tumultu / femineo; casta matrem cinxere corona / Argolides, pars virginibus circum undique fusae / foedera conciliant nova solanturque timorem, / ibant insignes vultuque habituque verendo / candida purpureum fusae super ora pudorem / deiectaeque genas; tacite subit ille supremus / virginitatis amor, primaeque modestia culpae / confundit vultus; tunc ora rigantur honestis / imbribus, et teneros lacrimae iuvere parentes.
<Stat. Theb. 2.236>	non secus ac supero pariter si cardine lapsae / Pallas et asperior Phoebi soror, utraque telis, / utraque torva genis flavoque in vertice nodo, / illa suas Cyntho comites agat, haec Aracyntho; / tunc, si fas oculis, non umquam longa tuendo / expedias, cui maior honos, cui gratior, aut plus / de Iove.
<Stat. Theb. 2.242>	mutatosque velint transumere cultus, / et Pallas deceat pharetras et Delia cristas.
<Stat. Theb. 2.244>	Certant laetitia superosque in vota fatigant / Inachidae, quae cuique domus sacrique facultas.
<Stat. Theb. 2.246>	hi fibris animaque litant.
<Stat. Theb. 2.246>	hi caespite nudo.
<Stat. Theb. 2.247>	nec minus auditi, si mens accepta, merentur / ture deos, fractisque obtendunt limina silvis, / ecce metu subito — Lachesis sic dura iubebat — / impulsae mentes, excussaque gaudia patri, / et turbata' dies.
<Stat. Theb. 2.251>	innuptam limine adibant / Pallada, Monychiis cui non Argiva per urbes / posthabita est Larissa iugis: hic more parentum / Iasides.
<Stat. Theb. 2.254>	thalamis ubi casta adolesceret aetas, / virgineas libare comas primosque solebant / excusare toros, celsam subeuntibus arcem / in gradibus summi delapsus culmine templi, / Arcados Euhippi spolium, cadit aereus orbis, / praemissasque faces, festum nubentibus ignem, / obruit, eque adytis simul exaudita remotis / nondum ausos firmare gradum tuba terruit ingens, / in regem conversi omnes formidine prima, / mox audisse negant; cunctos tamen omina rerum / dira movent, variisque metum sermonibus augent.
<Stat. Theb. 2.265>	nec mirum: nam tum infaustos donante marito / ornatus, Argia, geris dirumque monile / Harmoniae.
<Stat. Theb. 2.267>	longa est series, sed nota malorum / persequar, unde novis tam saeva potentia donis.
<Stat. Theb. 2.269>	Lemnius haec, ut prisca fides, Mavortia longum / furta dolens, capto postquam nil obstat amori / poena nec ultrices castigavere catenae, / Harmoniae dotale decus sub luce iugali / struxerat.
<Stat. Theb. 2.273>	hoc, docti quamquam maiora, laborant / Cyclopes, notique operum Telchines amica / certatim iuvere manu; sed plurimus ipsi / sudor, ibi arcano florentis igne zmaragdos / cingit et infaustas percussum adamanta figuras / Gorgoneosque orbes Siculaque incude relictos / fulminis extremi cineres viridumque draconum / lucentes a fronte iubas; hic flebile germen / Hesperidum et dirum Phrixei velleris aurum; / tum varias pestes raptumque interplicat atro / Tisiphones de crine ducem, et quae pessima ceston / vis probat; haec circum spumis lunaribus ungit / callidus atque hilari perfundit cuncta veneno.
<Stat. Theb. 2.286>	non hoc Pasithea blandarum prima sororum, / non Decor Idaliusque puer, sed Luctus et Irae / et Dolor et tota pressit Discordia dextra.
<Stat. Theb. 2.289>	prima fides operi.
<Stat. Theb. 2.289>	Cadmum comitata iacentem / Harmonia versis in sibila dira querellis / Illyricos longo suleavit pectore campos.
<Stat. Theb. 2.292>	improba mox Semele vix dona nocentia collo / induit, et fallax intravit limina Iuno.
<Stat. Theb. 2.294>	teque etiam, infelix, perhibent, locasta.
<Stat. Theb. 2.294>	decorum / possedisse nefas; vultus hac laude colebat, / heu quibus, heu placitura toris!
<Stat. Theb. 2.296>	post longior ordo.
<Stat. Theb. 2.297>	tunc donis Argia nitet vilisque sororis / ornatus sacro praeculta supervenit auro.
<Stat. Theb. 2.299>	viderat hoc coniunx perituri vatis et aras / ante omnis epulasque trucem secreta coquebat / invidiam, saevis detur si quando potiri / cultibus.
<Stat. Theb. 2.302>	heu nihil auguriis adiuta propinquis.
<Stat. Theb. 2.303>	quos optat gemitus, quantas cupit impia clades!
<Stat. Theb. 2.304>	digna quidem, sed quid miseri decepta mariti / arma, quid insontes nati meruere furores?
<Stat. Theb. 2.306>	Postquam regales epulas et gaudia vulgi / bisseni clusere dies.
<Stat. Theb. 2.307>	Ismenius heros / respicere ad Thebas iamque et sua quaerere regna, / quippe animum subit illa dies.
<Stat. Theb. 2.309>	qua, sorte benigna / fratris, Echionia steterat privatus in aula, / respiciens descisse deos trepidoque tumultu / dilapsos comites, nudum latus omne fugamque / fortunae, namque una soror producere tristis / exsulis ausa vias; etiam hanc in limine primo / liquerat et magna lacrimas incluserat ira.
<Stat. Theb. 2.316>	tunc quos excedens hilares, quis cultus iniqui / praecipuus ducis, et profugo quos ipse notarat / ingemuisse sibi, per noctem ae luce sub omni / digerit: exedere animum dolor iraque demens / et, qua non gravior mortalibus addita curis, / spes, ubi longa venit, talem sub pectore nubem / consilii volvens Dircen Cadmique negatas / adparat ire domos, veluti dux taurus amata / valle carens.
<Stat. Theb. 2.324>	pulsum solito quem gramine vietor / iussit ab erepta longe mugire iuvenca, / cum profugo placuere tori cervixque recepto / sanguine magna redit fractaeque in pectora quercus, / bella cupit pastusque et capta armenta reposcit / iam pede, iam cornu melior — pavet ipse reversum / victor, et attoniti vix agnovere magistri —: /
<Stat. Theb. 2.331>	non alias tacita iuvenis Teumesius iras / mente acuit, sed fida vias arcanaque coniunx / senserat; utque toris primo complexa iacebat / aurorae pallore virum, 'quos, callide, motus / quamve fugam moliris?' ait 'nil transit amantes.
<Stat. Theb. 2.336>	sentio, pervigiles acuunt suspiria questus, / numquam in pace sopor, quotiens haec ora natare / fletibus et magnas latrantia pectora curas / admota deprendo manu?
<Stat. Theb. 2.339>	nil foedere rupto / conubiisve super moveor viduaque iuventa, / etsi crudus amor necdum post flammea toti / intepuere tori: tua me, properabo fateri.
<Stat. Theb. 2.343>	angit, amate, salus, tune incomitatus, inermis / regna petes poterisque tuis decedere Thebis, / si neget?
<Stat. Theb. 2.345>	atque illum sollers deprendere semper / fama duces tumidum narrat raptoque superbum / difficilemque tibi: necdum consumpserat annum, / me quoque nunc vates, nunc exta minantia divos / aut avium lapsus aut turbida noctis imago / terret, et a! memini, numquam mihi falsa per umbras / Iuno venit, quo tendis iter?
<Stat. Theb. 2.351>	ni conscius ardor / ducit et ad Thebas melior socer.'
<Stat. Theb. 2.352>	hic breve tandem / risit Echionius iuvenis tenerumque dolorem / coniugis amplexu solatus et oscula maestis / tempestiva genis posuit lacrimasque repressit; / 'solve metus animo, dabitur, mihi crede, merentum / consiliis tranquilla dies; te fortior annis / nondum cura decet, sciat haec Saturnius olim / fata parens, oculosque polo demittere si quos / Iustitia et rectum terris defendere curat: /
<Stat. Theb. 2.361>	fors aderit lux illa tibi, qua moenia cernes / coniugis et geminas ibis regina per urbes.'
<Stat. Theb. 2.362>	Sic ait, et caro raptim se limine profert.
<Stat. Theb. 2.364>	Tydea iam socium coeptis, iam pectore fido / aequantem ruras — tantus post iurgia mentes / vinxit amor — socerumque adfatur tristis Adrastum.
<Stat. Theb. 2.367>	fit mora consilio, cum multa moventibus una / iam potior cunctis sedit sententia, fratris / pertemptare fidem tutosque in regna precando / explorare aditus, audax ea munera Tydeus / sponte subit: nec non et te, fortissime gentis / Aetolum, multum lacrimis conata morari / Deipyle.
<Stat. Theb. 2.373>	sed iussa patris tutique regressus / legato iustaeque preces vicere sororis.
<Stat. Theb. 2.375>	Iamque emensus iter silvis ac litore durum, / qua Lernaea palus ambustaque sontibus alte / intepet hydra vadis, et qua vix carmine raro / longa sonat Nemee nondum pastoribus ausis, / qua latus Eoos Ephyres quod vergit ad curos / Sisyphiique sedent portus irataque terrae / curva Palaemonio secluditur unda Lechaeo.
<Stat. Theb. 2.382>	hinc praeterveetus Nisum et te, mitis Eleusin, / laevus abit, iamque arva gradu Teumesia et arces / intrat Agenoreas; ibi durum Eteoclea cernit / sublimem solio saeptumque horrentibus armis.
<Stat. Theb. 2.386>	iura ferus populo trans legem ac tempora regni / iam fratris de parte dabat: sedet omne paratus / in facinus queriturque fidem tam sero reposci.
<Stat. Theb. 2.389>	Constitit in mediis — ramus manifestat olivae / legatum — causasque viae nomenque rogatus / edidit: utque rudis fandi pronusque calori / semper erat, iustis miscens tamen aspera coepit: /
<Stat. Theb. 2.393>	'si tibi plana fides et dicti cura maneret / foederis, ad fratrem completo iustius anno / legatos hinc ire fuit teque ordine certo / fortunam exuere et laetum descendere regno, / ut vagus ille diu passusque haud digna per urbes / ignotas pactae tandem succederet aulae.
<Stat. Theb. 2.399>	sed quia dulcis amor regni blandumque potestas.
<Stat. Theb. 2.400>	posceris: astriferum iam velox circulus orbem / torsit et amissae redierunt montibus umbrae, / ex quo frater inops ignota per oppida tristes / exsul agit casus; et te iam tempus aperto / sub Iove ferre dies terrenaque frigora membris / ducere et externos submissum ambire penates.
<Stat. Theb. 2.406>	pone modum laetis; satis ostro dives et auro / conspicuus tenuem germani pauperis annum / risisti; moneo, regnorum gaudia temet / dedoceas patiensque fugae mereare reverti.'
<Stat. Theb. 2.409>	Dixerat, ast illi tacito sub pectore dudum / ignea corda fremunt, iacto velut aspera saxo / comminus erigitur serpens, cui subter inanes / longa sitis latebras totumque agitata per artus / convocat in fauces et squamea colla venenum: /
<Stat. Theb. 2.415>	'cognita si dubiis fratris mihi iurgia signis / ante forent nec clara odiorum arcana paterent, / sufficeret vel sola fides, qua torvus et illum / mente gerens.
<Stat. Theb. 2.418>	ceu saepta novus iam moenia laxet / fossor et hostiles inimicent classica turmas, / praefuris.
<Stat. Theb. 2.420>	in medios si comminus orsa tulisses / Bistonas aut refugo pallentes sole Gelonos, / parcior eloquio et medii reverentior aequi / inciperes.
<Stat. Theb. 2.423>	neque te furibundae crimine mentis / arguerim: mandata refers, nunc omnia quando / plena minis, nec sceptra fide nec pace sequestra / poscitis, et propior capulo manus, haec mea regi / rgolico, nondum aequa tuis, vice dicta reporta: /
<Stat. Theb. 2.428>	quae sors iusta mihi, quae non indebitus annis / sceptra dicavit honos, teneo longumque tenebo, / te penes Inachiac dotalis regia dono / coniugis, et Danaae — quid enim maioribus actis / invideam? — cumulentur opes, felicibus Argos / auspiciis Lernamque regas; nos horrida Dirces / pascua et Euboicis artatas fluctibus oras, / non indignati miserum dixisse parentem / Oedipoden: tibi larga — Pelops et Tantalus auctor! — / nobilitas, propiorque fluat de sanguine iuncto / Iuppiter, anne feret luxu consueta paterno / hunc regina larem?
<Stat. Theb. 2.439>	nostrae cui iure sorores / anxia pensa trahant, longo quam sordida luctu / mater et ex imis auditus forte tenebris / offendat sacer ille senex!
<Stat. Theb. 2.442>	iam pectora volgi / adsuevere iugo: pudet heu!
<Stat. Theb. 2.443>	plebisque patrumque, / ne totiens incerta ferant mutentque gementes / imperia et dubio pigeat parere tyranno.
<Stat. Theb. 2.446>	non parcit populis regnum breve; respice, quantus / horror et attoniti nostro in discrimine cives!
<Stat. Theb. 2.448>	hosne ego, quis certa est sub te duce poena, relinquam?
<Stat. Theb. 2.449>	iratus, germane, venis, fac velle: nec ipsi, / si modo notus amor meritique est gratia, patres / reddere regna sinent.'
<Stat. Theb. 2.451>	non ultra passus et orsa / iniecit mediis sermonibus obvia:
<Stat. Theb. 2.452>	'reddes,' / ingeminat, ' reddes: non si te ferreus agger / ambiat aut triplices alio tibi carmine muros / Amphion auditus agat, nil tela nec ignes / obstiterint, quin ausa luas nostrisque sub armis / captivo moribundus humum diademate pulses, / tu merito; ast horum miseret, quos sanguine viles / coniugibus natisque infanda ad proelia raptos / proicis excidio, bone rex.
<Stat. Theb. 2.460>	o quanta Cithaeron / funera sanguineusque vadis, Ismene, rotabis!
<Stat. Theb. 2.462>	haec pietas, haec magna fides!
<Stat. Theb. 2.462>	nec crimina gentis / mira equidem duco: sic primus sanguinis auctor / incestique patrum thalami; sed fallit origo: /
<Stat. Theb. 2.465>	Oedipodis tu solus eras, haec praemia morum / ac sceleris, vidente, feres!
<Stat. Theb. 2.466>	nos poscimus annum; / sed moror.'
<Stat. Theb. 2.467>	haec audax etiamnum in limine retro / vociferans iam tunc impulsa per agmina praeceps / evolat.
<Stat. Theb. 2.469>	Oeneae vindex sic ille Dianae / erectus saetis et aduncae fulmine malae, / cum premeret Pelopea phalanx, saxa obvia volvens / fractaque perfossis arbusta Acheloia ripis, / iam Telamona solo, iam stratum Ixiona linquens / te, Meleagre, subit: ibi demum cuspide lata / haesit et obnixo ferrum laxavit in armo.
<Stat. Theb. 2.476>	talis adhuc trepidum linquit Calydonius heros / concilium infrendens.
<Stat. Theb. 2.477>	ipsi ceu regna negentur, / festinatque vias ramumque precantia olivae / abicit, attonitae tectorum e limine summo / aspectant matres, saevoque infanda precantur / Oenidae tacitoque simul sub pectore regi.
<Stat. Theb. 2.482>	Nec piger ingenio scelerum fraudisque nefandae / rector eget.
<Stat. Theb. 2.483>	iuvenum fidos, lectissima bello / corpora, nunc pretio, nunc ille hortantibus ardens / sollicitat dictis, nocturnaque proelia saevus / instruit, et sanctum populis per saecula nomen / legatum insidiis tacitoque invadere ferro — / quid regnis non vile? — cupit, quas quaereret artes, / si fratrem, Fortuna, dares!
<Stat. Theb. 2.489>	o caeca nocentum / consilia!
<Stat. Theb. 2.490>	o semper timidum scelus!
<Stat. Theb. 2.490>	exit in unum / plebs ferro iurata caput; ceu castra subire / apparet aut celsum crebri arietis ictibus urbis / inclinare latus: densi sic agmine facto / quinquaginta altis funduntur in ordine portis, / macte animi, tantis dignus qui credens armis!
<Stat. Theb. 2.496>	Fert via per dumos propior, qua calle latenti / praecelerant densaeque legunt compendia silvae.
<Stat. Theb. 2.498>	lecta dolis sedes: gemini procul urbe malignis / faucibus urgentur colles, quos umbra superni / montis et incurvis claudunt iuga frondea silvis — / insidias natura loco caecamque latendi / struxit opem — mediasque arte secat aspera rupes / semita, quam subter campi devexaque latis / arva iacent spatiis, contra importuna crepido, / Oedipodioniae domus alitis; hic fera quondam / pallentes erecta genas suffusaque tabo / lumina, concretis infando sanguine plumis / relliquias amplexa virum semesaque nudis / pectoribus stetit ossa premens visuque tremendo / conlustrat campos, si quis concurrere dictis / hospes inexplicitis aut comminus ire viator / audeat et dirae commercia iungere linguae; / nec mora, quin acuens exsertos protinus ungues / liventesque manus strictosque in vulnera dentes / terribili adplausu circum hospita surgeret ora; / et latuere doli, donec de rupe cruenta / heu!
<Stat. Theb. 2.517>	simili deprensa viro, cessantibus alis, / tristis inexpletam scopulis adfligeret alvum, / monstrat silva nefas: horrent vicina iuvenci / gramina, damnatis avidum pecus abstinet herbis; / non Dryadum placet umbra choris, non commoda sacris / Faunorum, diraeque etiam fugere volucres / prodigiale nemus.
<Stat. Theb. 2.523>	tacitis huc gressibus acti / deveniunt peritura cohors, hostemque superbum / adnixi iaculis et humi posita arma tenentes / exspectant densaque nemus statione coronant.
<Stat. Theb. 2.527>	Coeperat umenti Phoebum subtexere palla / Nox et caeruleam terris infuderat umbram, / ille propinquabat silvis et ab aggere celso / scuta virum galeasque videt rutilare comantis.
<Stat. Theb. 2.531>	qua laxant rami nemus adversaque sub umbra / flammeus aeratis lunae tremor errat in armis, / obstipuit visis, ibat tamen; horrida tantum / spicula et inclusum capulo tenus admovet ensem, / ac prior 'unde, viri, quidve occultata in armis?'
<Stat. Theb. 2.535>	non humili terrore rogat, nec reddita contra / vox.
<Stat. Theb. 2.537>	fidamque negant suspecta silentia pacem, / ecce autem vasto Chthonii contorta lacerto.
<Stat. Theb. 2.539>	quo duce freta cohors, fuscas intervolat auras / hasta; sed audenti deus et fortuna recessit.
<Stat. Theb. 2.541>	per tamen Olenii tegimen suis atraque saetis / terga super laevos umeros vicina emori / effugit et viduo iugulum ferit inrita ligno, / tunc horrere comae sanguisque in corda gelari.
<Stat. Theb. 2.545>	huc ferus atque illuc animum pallentiaque ira / ora ferens — nec tanta putat sibi bella parari —: /
<Stat. Theb. 2.547>	'ferte gradum contra campoque erumpite aperto!
<Stat. Theb. 2.548>	quis timor audendi.
<Stat. Theb. 2.548>	quae tanta ignavia r solus, / solus in arma voco.'
<Stat. Theb. 2.549>	neque in his mora: quos ubi plures.
<Stat. Theb. 2.550>	quam ratus, innumeris videt excursare latebris, / hos prodire iugis, illos e vallibus imis / crescere, nec paucos campo, totumque sub armis / conlucere iter, ut clausas indagine profert / in medium vox prima feras, quae sola medendi / turbata ratione via est, petit ardua dirae / Sphingos et abscisis infringens cautibus lineas / exsuperat iuga dira manus, scopuloque potitus, / unde procul tergo metus et via prona nocendi, / saxum ingens, quod vix plena cervice gementes / vertere humo valeant murisque inferre iuvenci, / rupibus evellit; dein toto sanguine nixus / sustinet, immanem quaerens librare ruinam, / qualis in adversos Lapithas erexit inanem / magnanimus cratera Pholus.
<Stat. Theb. 2.564>	stupet obvia leto / turba superstantem atque emissi turbine montis / obruitur; simul ora virum, simul arma manusque / fractaque commixto sederunt pectora ferro, / quattuor hic adeo disiecti mole sub una / congemuere, fuga tremefactum protinus agmen / excutitur coeptis, neque enim temnenda iacebant / funera: fulmineus Dorylas, quem regibus ardens / aequabat virtus, Martisque e semine Theron / terrigenas confisus avos, nec vertere cuiquam / frena secundus Halys, sed tune pedes occubat arvis, / Pentheumque trahens nondum te Phaedimus aequo, / Bacche, genus, quorum ut subitis exterrita fatis / agmina turbatam vidit laxare catervam, / quae duo sola manu gestans adelinia monti / fixerat, intorquet iacula et fugientibus addit, / mox in plana libens, nudo ne in pectore tela / inciderent, saltu praeceps defertur et orbem, / quem procul oppresso vidit Therone volutum, / corripuit, tergoque et vertice tegmina nota / saeptus et hostili propugnans pectora parma / constitit, inde iterum densi glomerantur in unum / Ogygidae firmantque gradum; trahit ocius ensem / Bistonium Tydeus, Mavortia munera magni / Oeneos, et partes pariter divisus in omnes / hos obit atque illos ferroque micantia tela / decutit; impediant numero seque ipsa vicissim .
<Stat. Theb. 2.591>	arma premunt, nec vis conatibus ulla, sed ipsae / in socios errare manus et corpora turba / involvi prolapsa sua; manet ille ruentes / angustus telis et inexpugnabilis obstat, / non aliter — Getieae si fas est credere Phlegrae — / armatum immensus Briarcus stetit aethera contra, / hinc Phoebi pharetras, hinc torvae Pallados anguis, / inde Pelethroniam praefixa cuspide pinum / Martis, at hinc lasso mutata Pyracmone temnens / fulmina, cum toto nequiquam obsessus Olympo / tot queritur cessare manus: non segnior ardet / huc illuc clipeum obiectam, seque ipse recedens / circuit, interdum trepidis occurrit et instat / spicula devellens, clipeo quae plurima toto / fixa tremunt armantque virum saepe aspera passum / volnera, sed nullum vitae in secreta receptum / nee mortem sperare valet.
<Stat. Theb. 2.607>	rotat ipse furentem / Deilochum, comitemque illi iubet ire sub umbras / Phegea sublata minitantem bella securi / Dircaeumque Gyan et Echionium Lycophontem.
<Stat. Theb. 2.611>	iam trepidi sese quaerunt numerantque, nec idem / caedis amor, tantamque dolent rarescere turbam.
<Stat. Theb. 2.613>	Ecce Chromis Tyrii demissus origine Cadmi — / hunc utero quondam Dryope Phoenissa gravato / rapta repente choris onerisque oblita ferebat, / dumque trahit prensis taurum tibi cornibus, Euhan, / procidit impulsus nimiis conatibus infans — / tunc audax iaculis et capti pelle leonis / pinea nodosae quassabat robora clavae / increpitans:
<Stat. Theb. 2.620>	'unusne, viri, tot caedibus unus / ibit ovans Argos?
<Stat. Theb. 2.621>	vix credet fama reverso!
<Stat. Theb. 2.622>	heus socii, nullaene manus, nulla arma valebunt?
<Stat. Theb. 2.623>	haec regi promissa, Cydon, haec, Lampe, dabamus?'
<Stat. Theb. 2.623>	dum clamat, subit ore cavo Teumesia coruus, / nec prohibent fauces; atque illi voce repleta / intercepta natat prompto in sanguine lingua.
<Stat. Theb. 2.627>	stabat adhuc, donec transmissa morte per artus / labitur immorsaque cadens obmutuit hasta.
<Stat. Theb. 2.629>	vos quoque, Thespiadae, cur infitiatus honora / arcuerim fama?
<Stat. Theb. 2.630>	fratris moribunda levabat / membra solo Periphas — nil indole clarius illa / nec pietate fuit — , laeva marcentia colla / sustentans dextraque latus; singultibus artum / exhaurit thoraca dolor, nec vincla coercent / undantem fletu galeam, eum multa gementi / pone gravis curvas perfringit lancea costas.
<Stat. Theb. 2.637>	exit et in fratrem, cognataque pectora telo / conserit; ille oculos etiamnum in luce natantes / sistit et aspecta germani morte resolvit.
<Stat. Theb. 2.640>	at cui vita recens et adhuc in vulnere vires / 'hos tibi complexus, haec dent' ait 'oscula nati.'
<Stat. Theb. 2.641>	procubuere pares fatis, miserabile votum / mortis, et alterna clauserunt lumina dextra.
<Stat. Theb. 2.644>	Protinus idem ultro iaculo parmaque Menoeten / proterrebat agens trepidis vestigia retro / passibus urgentem.
<Stat. Theb. 2.646>	donec defecit iniqua / lapsus humo, pariterque manus distraetus in ambas / orat et a iugulo nitentem sustinet hastam: /
<Stat. Theb. 2.649>	'parce per has stellis interlabentibus umbras, / per superos noctemque tuam; sine, tristia Thebis / nuntius acta feram vulgique per ora paventis / contempto te rege canam: sic inrita nobis / tela cadant, nullique tuum penetrabile ferro / pectus, et optanti victor reveharis amico.'
<Stat. Theb. 2.654>	dixerat, ille nihil vultu mutatus 'inanes / perdis' ait 'lacrimas, et tu, ni fallor, iniquo / pollicitus mea colla duci: nunc arma diemque / proice; quid timidae sequeris compendia vitae?
<Stat. Theb. 2.659>	bella manent.'
<Stat. Theb. 2.659>	simul haec, et crassum sanguine telum / iam redit; ille super dictis infensus amaris / prosequitur victos:
<Stat. Theb. 2.661>	'non haec trieterica vobis / nox patrio de more venit, non orgia Cadmi / cernitis aut avidas Bacchum scelerare parentes, / nebridas et fragiles thyrsos portare putastis / imbellem ad sonitum maribusque incognita veris / foeda Celaenaea committere proelia buxo?
<Stat. Theb. 2.667>	hic aliae caedes, alius furor: ite sub umbras, / o timidi paucique!'
<Stat. Theb. 2.668>	haec intonat; ast tamen illi / membra negant, lassusque ferit praecordia sanguis, / iam sublata manus cassos defertur in ictus, / tardatique gradus, clipeum nec sustinet umbo / mutatum spoliis, gelidus cadit imber anhelo / pectore, tum crines ardentiaque ora cruentis / roribus et taetra morientum aspargine manant: /
<Stat. Theb. 2.675>	ut leo, qui campis longe custode fugato / Massylas depastus oves, ubi sanguine multo / luxuriata fames cervixque et tabe gravatae / consedere iubae, mediis in caedibus adstat / aeger, hians victusque cibis; nec iam amplius irae / crudescunt: tantum vacuis ferit aera malis / molliaque eiecta delambit vellera lingua.
<Stat. Theb. 2.682>	Ille etiam Thebas spoliis et sanguine plenus / isset et attonitis sese populoque ducique / ostentasset ovans, ni tu, Tritonia virgo, / flagrantem multaque operis caligine plenum / consilio dignata virum:
<Stat. Theb. 2.686>	'sate gente superbi / Oeneos, absentes cui dudum vincere Thebas / adnuimus, iam pone modum nimiumque secundis / parce deis: huic una fides optanda labori, / fortuna satis usus abi.'
<Stat. Theb. 2.690>	restabat acerbis / funeribus socioque gregi non sponte superstes / Haemonides — ille haec praeviderat.
<Stat. Theb. 2.692>	omina doctus / aeris et nulla deceptus ab alite — Maeon, / nec veritus prohibere ducem, sed fata monentem / privavere fide.
<Stat. Theb. 2.695>	vita miserandus inerti / damnatur; trepido Tydeus immitia mandat: /
<Stat. Theb. 2.697>	'quisquis es Aonidum, quem crastina munere nostro / manibus exemptum mediis Aurora videbit, / haec iubeo perferre duci: cinge aggere portas, / tela nova, fragiles aevo circum inspice muros, / praecipue stipare viros densasque memento / multiplicare acies!
<Stat. Theb. 2.702>	fumantem hunc aspice late / ense meo campum: tales in bella venimus.'
<Stat. Theb. 2.703>	Haec ait, et meritae pulchrum tibi.
<Stat. Theb. 2.704>	Pallas, honorem / sanguinea de strage parat, praedamque iacentem / comportat gaudens ingentiaque acta recenset.
<Stat. Theb. 2.707>	quercus erat tenerae iam longum oblita iuventae / aggere camporum medio, quam plurimus ambit / frondibus incurvis et crudo robore cortex.
<Stat. Theb. 2.710>	huic leves galeas perfossaque vulnere crebro / inserit arma ferens, huic truncos ictibus enses / subligat et tractas membris spirantibus hastas, / corpora tunc atque arma simul cumulata superstans / incipit — oranti nox et iuga longa resultant —: /
<Stat. Theb. 2.715>	'diva ferox, magni decus ingeniumque parentis, / bellipotens, cui torva genis horrore decoro / cassis et asperso crudescit sanguine Gorgon, / nec magis ardentes Mavors hastataque pugnae / impulerit Bellona tubas, huic adnue sacro, / seu Pandionio nostras invisere noctes / monte venis, sive Aonia devertis Itone / laeta choris, seu tu Libyco Tritone repexas / lota comas, qua te biiugo temone frementem / intemeratarum volucer rapit axis equarum: /
<Stat. Theb. 2.725>	nunc tibi fracta virum spolia informisque dicamus / exuvias, at si patriis Parthaonis arvis / inferar et reduci pateat mihi Martia Pleuron, / aurea tunc mediis urbis tibi templa dicabo / collibus, Ionias qua despectare procellas / dulce sit, et flavo tollens ubi vertice pontum / turbidus obiectas Achelous Echinadas exit.
<Stat. Theb. 2.732>	hic ego maiorum pugnas vultusque tremendos / magnanimum effingam regum, figamque superbis / arma tholis, quaeque ipse meo quaesita revexi / sanguine, quaeque dabis captis, Tritonia, Thebis / centum ibi virgineis votae Calydonides aris / Actaeas tibi rite faces et ab arbore casta / nectent purpureas niveo discrimine vittas, / pervigilemque focis ignem longaeva sacerdos / nutriet, arcanum numquam spretura pudorem.
<Stat. Theb. 2.741>	tu bellis, tu pace feres de more frequentes / primitias operum, non indignante Diana.'
<Stat. Theb. 2.742>	dixerat, et dulces iter instaurabat ad Argos.
<Stat. Theb. 3.1>	At non Aoniae moderator perfidus aulae / nocte sub ancipiti, quamvis umentibus astris / longus ad auroram superet labor, otia somni / accipit: invigilant animo sedensque parati / supplicium exercent curae; tum plurima versat / pessimum in dubiis augur timor.
<Stat. Theb. 3.6>	' ei mihi ' clamat, / 'unde morae?' — nam prona ratus facilemque tot armis / Tydea, nec numero virtutem animumque rependit — / 'num regio diversa viae?
<Stat. Theb. 3.9>	num missus ab Argis / subsidio globus?
<Stat. Theb. 3.10>	an sceleris data fama per urbes / finitimas?
<Stat. Theb. 3.11>	paucosne, pater Gradive, manuve / legimus indecores?
<Stat. Theb. 3.12>	at enim fortissimus illic / et Chromis et Dorylas et nostris turribus aequi / Thespiadae totos raperent mihi funditus Argos, / nec tamen ille meis, reor, impenetrabilis armis / aere gerens solidoque satos adamante lacertos / venerat; heu segnes, quorum labor haeret in uno, / si conserta manus.'
<Stat. Theb. 3.18>	vario sic turbidus aestu / angitur ac sese culpat super omnia, qui non / orantem in mediis legatum coetibus ense / perculerit foedasque palam satiaverit iras.
<Stat. Theb. 3.22>	iam pudet incepti, iam paenitet, ac velut ille / fluctibus Ioniis Calabrae datus arbiter alno — / nec rudis undarum, portus sed linquere amicos / purior Olenii frustra gradus impulit astri — , / cum fragor hiberni subitus Iovis, omnia mundi / claustra tonant multusque polos inclinat Orion, / ipse quidem malit terras pugnatque reverti, / fert ingens a puppe notus, tunc arte relicta / ingemit et caecas sequitur iam nescius undas: /
<Stat. Theb. 3.31>	talis Agenoreus ductor caeloque morantem / Luciferum et seros maerentibus increpat ortus.
<Stat. Theb. 3.33>	Ecce sub occiduas versae iam Noctis habenas / astrorumque obitus, ubi primum maxima Tethys / impulit Eoo cunctantem Hyperiona ponto, / ima flagellatis, signum lugubre malorum, / ponderibus trepidavit humus, motusque Cithaeron / antiquas dedit ire nives: tunc visa levari / culmina septenaeque iugo concurrere portae, / et prope sunt causae: gelido remeabat Eoo / iratus fatis et tristis morte negata / Haemonides; necdum ora patent, dubiusque notari / signa dabat magnae longe manifesta ruinae / planctuque et gemitu; lacrimas nam protinus omnis / fuderat.
<Stat. Theb. 3.45>	haud aliter saltu devertitur orbus / pastor ab agrestum nocturna strage luporum, / cuius erile pecus silvis inopinus abegit / imber et tabernae ventosa cacumina lunae: /
<Stat. Theb. 3.49>	luce patent caedes; domino perferre recentes / ipse timet casus, haustaque informis harena / questibus implet agros, stabulique silentia magni / odit et amissos longo ciet ordine tauros.
<Stat. Theb. 3.53>	Illum congestae portarum ad limina matres / ut solum videre — nefas! — nulla agmina circum / magnanimosque duces, nil ausae quaerere tollunt / clamorem, qualis bello supremus apertis / urbibus, aut pelago iam descendente carina, / ut primum invisi cupido data copia regis: /
<Stat. Theb. 3.59>	'hanc tibi de tanto donat ferus agmine Tydeus / infelicem animam, sive haec sententia divum, / seu fortuna fuit; seu, quod pudet ira fateri, / vis invicta viri.
<Stat. Theb. 3.62>	vix credo et nuntius: omnes / procubuere, omnes, noctis vaga lumina testor / et socium manes et te, mala protinus ales, / qua redeo, non hanc lacrimis meruisse nec astu / crudelem veniam atque inhonorae munera lucis, / sed mihi iussa deum placitoque ignara moveri / Atropos atque olim non haec data ianua leti / eripuere necem, iamque ut mihi prodiga vitae / pectora et extremam nihil horrescentia mortem / aspicias: bellum infandum ominibusque negatam / movisti, funeste, aciem; dum pellere leges, / et consanguineo gestis regnare superbus / exsule, te series orbarum excisa domorum / planctibus adsiduis, te diro horrore volantes / quinquaginta animae circum noctesque diesque / adsilient; neque enim ipse moror.'
<Stat. Theb. 3.77>	iam moverat iras / rex ferus, et tristes ignescunt sanguine vultus, / inde ultro Phlegyas et non cunctator iniqui / Labdacus — hos regni ferrum penes — ire manuque / proturbare parant, sed iam nudaverat ensem / magnanimus vates, et nunc trucis ora tyranni, / nunc ferrum aspectans:
<Stat. Theb. 3.83>	'numquam tibi sanguinis huius / ius erit aut magno feries imperdita Tydeo / pectora; vado equidem exsultans ereptaque fata / insequor et comites feror exspectatus ad umbras, / te superis fratrique — ' et iam media orsa loquentis / absciderat plenum capulo latus; ille dolori / pugnat et ingentem nisu duplicatus in ictum / conruit, extremisque animae singultibus errans / alternus nunc ore venit, nunc vulnere sanguis, / excussae procerum mentes, turbataque mussant / concilia; ast illum coniunx fidique parentes / servantem vultus et torvum in morte peracta, / non longum reducem laetati, in tecta ferebant.
<Stat. Theb. 3.96>	sed ducis infandi rabidae non hactenus irae / stare queunt; vetat igne rapi.
<Stat. Theb. 3.97>	pacemque sepulcri / impius ignaris nequiquam manibus arcet.
<Stat. Theb. 3.99>	Tu tamen egregius fati mentisque nec umquam — / sic dignum est — passure situm, qui comminus ausus / vadere contemptum reges, quaque ampla veniret / libertas, sancire viam: quo carmine dignam, / quo satis ore tuis famam virtutibus addam, / augur amate deis?
<Stat. Theb. 3.104>	non te caelestia frustra / edocuit lauruque sua dignatus Apollo est, / et nemorum Dodona parens Cirrhaeaque virgo / gaudebit tacito populos suspendere Phoebo.
<Stat. Theb. 3.108>	nunc quoque Tartareo multum divisus Averno / Elysias, i, carpe plagas, ubi manibus axis / invitis Ogygiis nec sontis iniqua tyranni / iussa valent; durant habitus et membra cruentis / inviolata feris, nudoque sub axe iacentem / et nemus et tristis volucrum reverentia servat.
<Stat. Theb. 3.114>	At nuptae exanimes puerique aegrique parentes / moenibus effusi per plana, per avia, passim / quisque suas avidi ad lacrimas miserabile currunt / certamen, quos densa gradu comitantur euntes / milia solandi studio: pars visere flagrant / unius acta viri et tantos in nocte labores, / fervet iter gemitu et plangoribus arva reclamant.
<Stat. Theb. 3.121>	ut vero infames scopulos silvamque nefandam / perventum, ceu nulla prius lamenta nec atri / manassent imbres, sic ore miserrimus uno / exoritur fragor, aspectuque accensa cruento / turba furit: stat sanguineo discissus amictu / Luctus atrox caesoque invitat pectore matres, / scrutantur galeas frigentum inventaque monstrant / corpora, prociduae super externosque suosque, / hae pressant in tabe comas, hae lumina signant / vulneraque alta rigant lacrimis,pars spicula dextra / nequiquam parcente trahunt, pars molliter aptant / bracchia trunca loco et cervicibus ora reponunt.
<Stat. Theb. 3.133>	At vaga per dumos vacuique in pulvere campi / magna parens iuvenum, gemini nunc funeris, Ide / squalentem sublata comam liventiaque ora / ungue premens — nec iam infelix miserandaque, verum / terror inest lacrimis — , per et arma et corpora passim / canitiem impexam dira tellure volutans / quaerit inops natos omnique in corpore plangit.
<Stat. Theb. 3.140>	Thessalis haud aliter bello gavisa recenti, / cui gentile nefas hominem renovare canendo.
<Stat. Theb. 3.142>	multifida attollens antiqua lumina cedro / nocte subit campos versatque in sanguine functum / vulgus et explorat manes, cui plurima busto / imperet ad superos: animarum maesta queruntur / concilia, et nigri pater indignatur Averni.
<Stat. Theb. 3.147>	Illi in secessu pariter sub rupe iacebant / felices, quos una dies, manus abstulit una, / pervia vulneribus media trabe pectora nexi.
<Stat. Theb. 3.150>	ut vidit lacrimisque oculi patuere profusis: /
<Stat. Theb. 3.151>	'hosne ego complexus genetrix, haec oscula, nati, / vestra tuor?
<Stat. Theb. 3.152>	sic vos extremo in fine ligavit / ingenium crudele necis?
<Stat. Theb. 3.153>	quae vulnera tractem, / quae prius ora premam?
<Stat. Theb. 3.154>	vosne illa potentia matris, / vos uteri fortuna mei, qua tangere divos / rebar et Ogygias titulis anteire parentes?
<Stat. Theb. 3.157>	at quanto melius dextraque in sorte iugatae, / quis steriles thalami nulloque ululata dolore / respexit Lucina domum!
<Stat. Theb. 3.159>	mihi quippe malorum / causa labor; sed nec bellorum in luce patenti / conspicui fatis aeternaque gentibus ausi / quaesistis miserae vulnus memorabile matri, / sed mortem obscuram numerandaque funera passi, / heu quantus furto cruor et sine laude iacetis!
<Stat. Theb. 3.165>	quin ego non dextras miseris complexibus ausim / dividere et tanti consortia rumpere leti: /
<Stat. Theb. 3.167>	ite diu fratres indiscretique supremis / ignibus et caros urna confundite manes!'
<Stat. Theb. 3.168>	Nee minus interea digesta strage suorum / hic Cthonium coniunx, hic mater Penthea clamat / Astyoche, puerique rudes, tua, Phaedime, proles, / amissum didicere patrem, Marpessaque pactum / Phyllea, sanguineumque lavant Acamanta sorores, / tune ferro retegunt silvas collisque propinqui / annosum truncant apicem, qui conscius actis / noctis et inspexit gemitus; ibi grandior aevo / ante rogos, dum quisque suo nequit igne revelli, / concilium infaustum dictis mulcebat Aletes: /
<Stat. Theb. 3.179>	'saepe quidem infelix varioque exercita ludo / fatorum gens nostra fuit, Sidonius ex quo / hospes in Aonios iecit sata ferrea sulcos, / unde novi fetus et formidata colonis / arva suis.
<Stat. Theb. 3.183>	sed nec veteris cum regia Cadmi / fulmineum in cinerem monitis Iunonis iniquae / consedit, neque funerea cum laude potitus / infelix Athamas trepido de monte veniret, / semianimem heu laeto referens clamore Learchum, / hic gemitus Thebis, nec tempore clarius illo / Phoenissae sonuere domus, cum lassa furorem / vicit et ad comitum lacrimas expavit Agave.
<Stat. Theb. 3.191>	una dies similis fato specieque malorum / aequa fuit, qua magniloquos luit impia flatus / Tantalis, innumeris cum circumfusa ruinis / corpora tot raperet terra, tot quaereret ignes.
<Stat. Theb. 3.195>	talis erat vulgi status, et sic urbe relicta / primaevique senesque et longo examine matres / invidiam planxere deis miseroque tumultu / bina per ingentes stipabant funera portas.
<Stat. Theb. 3.199>	meque ipsum memini — necdum apta laboribus aetas — / flesse tamen gemituque meos aequasse parentes.
<Stat. Theb. 3.201>	illa tamen superi, nec quod tibi, Delia, castos / prolapsum fontes specula temerare profana / heu dominum insani nihil agnovere Molossi, / deflerim magis, aut verso quod sanguine fluxit / in subitos regina lacus: sic dura Sororum / pensa dabant visumque Iovi.
<Stat. Theb. 3.206>	nunc regis iniqui / ob noxam immeritos patriae tot culmina cives / exuimus, nec adhuc calcati foederis Argos / fama subit, et iam bellorum extrema dolemus.
<Stat. Theb. 3.210>	quantus equis quantusque viris in pulvere crasso / sudor!
<Stat. Theb. 3.211>	io quanti crudele rubebitis amnes!
<Stat. Theb. 3.212>	viderit haec bello viridis manus: ast ego doner / dum licet igne meo terraque insternar avita!'
<Stat. Theb. 3.213>	haec senior, multumque nefas Eteoclis acervat / crudelem infandumque vocans poenasque daturum, / unde ea libertas?
<Stat. Theb. 3.216>	iuxta illi finis et aetas / tota retro, seraeque decus velit addere morti.
<Stat. Theb. 3.218>	Haec sator astrorum iamdudum e vertice mundi / prospectans primoque imbutas sanguine gentes / Gradivum acciri propere iubet, ille furentes / Bistonas et Geticas populatus caedibus urbes / turbidus aetherias currus urgebat ad arces, / fulmine cristatum galeae iubar armaque in auro / tristia, terrificis monstrorum animata figuris, / incutiens: tonat axe polus clipeique cruenta / lux rubet, et solem longe ferit aemulus orbis, / hunc ubi Sarmaticos etiamnum efflare labores / Iuppiter et tota perfusum pectora belli / tempestate videt:
<Stat. Theb. 3.229>	'talis mihi, nate, per Argos, / talis abi, sic ense madens, hac nubilus ira.
<Stat. Theb. 3.231>	exturbent resides frenos et cuncta perosi / te cupiant, tibi praecipites animasque manusque / devoveant, rape cunctantes et foedera turba, / cui dedimus, tibi fas ipsos incendere bello / caelicolas pacemque meam.
<Stat. Theb. 3.235>	iam semina pugnae / ipse dedi: remeat portans immania Tydeus / ausa, ducis scelus et, turpis primordia belli, / insidias fraudesque, suis quas ultus in armis, / adde fidem, vos o superi, meus ordine sanguis, / ne pugnare odiis, neu me temptare precando / certetis; sic Fata mihi nigraeque Sororum / iuravere colus: manet haec ab origine mundi / fixa dies bello, populique in proelia nati.
<Stat. Theb. 3.244>	quodni me veterum poenas sancire malorum / gentibus et diros sinitis punire nepotes — / arcem hanc aeternam, gentis sacraria nostrae, / testor et Elvsios, etiam mihi numina, fontes — , / ipse manu Thebas correptaque moenia fundo / excutiam versasque solo super Inacha tecta / effundam turres aut stagna in caerula verram / imbre superiecto, licet ipsa in turbine rerum / Iuno suos colles templumque amplexa laboret.'
<Stat. Theb. 3.252>	dixit, et attoniti iussis, mortalia credas / pectora, sic cuncti vocemque animosque tenebant.
<Stat. Theb. 3.255>	non secus ac longa ventorum pace solutum / aequor et imbelli recubant ubi litora somno, / silvarumque comas et abacto flamine nubes / mulcet iners aestas; tunc stagna lacusque sonori / detumuere, tacent exusti solibus amnes.
<Stat. Theb. 3.260>	Gaudet ovans iussis et adhuc temone calenti / fervidus in laevum torsit Gradivus habenas.
<Stat. Theb. 3.262>	iamque iter extremum caelique abrupta tenebat, / cum Venus ante ipsos nulla formidine gressum / figit equos; cessere retro iamiamque rigentes / suppliciter posuere iubas.
<Stat. Theb. 3.265>	tune pectora summo / adclinata iugo voltumque obliqua madentem / incipit — -interea dominae vestigia iuxta / spumantem proni mandunt adamanta iugales —: /
<Stat. Theb. 3.269>	'bella etiam in Thebas, socer o pulcherrime, bella / ipse paras ferroque tuos abolere nepotes?
<Stat. Theb. 3.271>	nec genus Harmoniae nec te conubia caelo / festa nec hae quicquam lacrimae, furibunde, morantur?
<Stat. Theb. 3.273>	criminis haec merces?
<Stat. Theb. 3.273>	hoc fama pudorque relictus, / hoc mihi Lemniacae de te meruere catenae?
<Stat. Theb. 3.275>	perge libens; at non eadem Volcania nobis / obsequia, et laesi servit tamen ira mariti!
<Stat. Theb. 3.277>	illum ego perpetuis mihi desudare caminis / si iubeam vigilesque operi transmittere noctes, / gaudeat ornatusque novos ipsique laboret / arma tibi; tu — sed scopulos et aena precando / flectere corda paro; solum hoc tamen anxia, solum / obtestor, quid me Tyrio sociare marito / progeniem caram infaustisque dabas hymenaeis?
<Stat. Theb. 3.284>	dum fore praeclaros armis et vivida rebus / pectora vipereo Tyrios de sanguine iactas / demissumque Iovis serie genus, a! mea quanto / Sithonia mallem nupsisset virgo sub Arcto / trans Borean Thracasque tuos.
<Stat. Theb. 3.288>	indigna parumne / pertulimus, divae Veneris quod filia longum / reptat et Illyricas deiectat virus in herbas?
<Stat. Theb. 3.291>	nunc gentem immeritam — ' lacrimas non pertulit ultra / Bellipotens, hastam laeva transumit et alto, / haud mora, desiluit curru, clipeoque receptam / laedit in amplexu dictisque ita mulcet amicis: /
<Stat. Theb. 3.295>	'O mihi bellorum requies et sacra voluptas / unaque pax animo!
<Stat. Theb. 3.296>	soli cui tanta potestas / divorumque hominumque meis occurrere telis / impune et media quamvis in caede frementes / hos adsistere equos, hunc ensem avellere dextrae, / nec mihi Sidonii genialia foedera Cadmi / nec tua cara fides — ne falsa incessere gaude! — / exciderunt: prius in patrui deus infera mergar / stagna et pallentes agar exarmatus ad umbras, / sed nunc fatorum monitus mentemque supremi / iussus obire patris — neque enim Vulcania tali / imperio manus apta legi — , quo pectore contra / ire Iovem dictasque parem contemnere leges, / cui modo — pro vires! — terras caelumque fretumque / adtremere oranti tantosque ex ordine vidi / delituisse deos?
<Stat. Theb. 3.310>	sed ne mihi corde supremos / concipe, cara, metus!
<Stat. Theb. 3.311>	quando haec mutare potestas / nulla datur — cum iam Tyriis sub moenibus ambae / bellabunt gentes, adero et socia arma iuvabo.
<Stat. Theb. 3.314>	tunc me sanguineo late defervere campo / res super Argolicas haud sic deiecta videbis; / hoc mihi ius, nec fata vetant.'
<Stat. Theb. 3.316>	sic orsus aperto / flagrantes immisit equos, non ocius alti / in terras cadit ira Iovis, si quando nivalem / Othryn et Arctoae gelidum caput institit Ossae / armavitque in nube manum: volat ignea moles / saeva dei mandata ferens, caelumque trisulca / territat omne coma iamdudum aut ditibus agris / signa dare aut ponto miseros involvere nautas..
<Stat. Theb. 3.323>	Iamque remensus iter fesso Danaeia Tydeus / arva gradu viridisque legit devexa Prosymnae / terribilis visu: stant fulti pulvere crines, / squalidus ex umeris cadit alta in vulnera sudor, / insomnesque oculos rubor excitat, oraque retro / solvit anhela sitis; mens altum spirat honorem / conscia factorum, sic nota in pascua taurus / bellator redit, adverso cui colla suoque / sanguine proscissisque natant palearibus armi; / tunc quoque lassa tumet virtus multumque superbit / pectore despecto ; vacua iacet hostis harena / turpe gemens crudosque vetat sentire labores.
<Stat. Theb. 3.336>	talis erat; medias etiam non destitit urbes, / quidquid et Asopon veteresque interiacet Argos, / inflammare odiis, multumque et ubique retexens / legatum sese Graia de gente petendis / isse super regnis profugi Polynicis, at inde / vim, noctem; scelus, arma, dolos, ea foedera passum / regis Echionii; fratri sua iura negari, / prona fides populis; deus omnia credere suadet / Armipotens, geminatque acceptos fama pavores.
<Stat. Theb. 3.345>	Utque introgressus portas — et forte verendus / concilio pater ipse duces cogebat Adrastus — / inprovisus adest, iam illinc a postibus aulae / vociferans:
<Stat. Theb. 3.348>	'arma, arma viri, tuque optime Lernae / ductor, magnanimum si quis tibi sanguis avorum, / arma para!
<Stat. Theb. 3.350>	nusquam pietas, non gentibus aequum / fas aut cura Iovis; melius legatus adissem / Sauromatas rabidos servatoremque cruentum / Bebrycii nemoris, nec iussa incuso pigetve / officii: iuvat isse, iuvat, Thebasque nocentes / explorasse manu; bello me, credite, bello, / ceu turrem validam aut artam compagibus urbem, / delecti insidiis instructique omnibus armis / nocte doloque viri nudum ignarumque locorum / nequiquam clausere; iacent in sanguine mixti / ante urbem vacuam, nunc o, nunc tempus in hostes, / dum trepidi exsanguesque metu, dum funera portant, / nunc, socer, haec dum non manus excidit; ipse ego fessus / quinquaginta illis heroum immanibus umbris / vulneraque ista ferens putri insiccata cruore / protinus ire peto!'
<Stat. Theb. 3.365>	trepidi de sedibus adstant / Inachidae, cunctisque prior Cadmeius heros / accurrit vultum deiectus et 'o ego divis / invisus vitaeque nocens haec vulnera cerno / integer!
<Stat. Theb. 3.369>	hosne mihi reditus, germane, parabas?
<Stat. Theb. 3.370>	in me haec tela mei !
<Stat. Theb. 3.370>	pro vitae foeda cupido!
<Stat. Theb. 3.371>	infelix, fratri facinus tam grande negavi, / et nunc vestra quidem maneant in pace quieta / moenia, nec vobis tanti sim causa tumultus / hospes adhuc, scio — nec me adeo res dextra levavit — , / quam durum natis, thalamo quam triste revelli, / quam patria; non me ullius domus anxia culpet / respectentve truces obliquo lumine matres, / ibo libens certusque mori, licet optima coniunx / auditusque iterum revocet socer; hunc ego Thebis, / hunc, germane, tibi iugulum et tibi, maxime Tydeu, / debeo.'
<Stat. Theb. 3.381>	sic variis pertemptat pectora dictis / obliquatque preces, commotae questibus irae / et mixtus lacrimis caluit dolor; omnibus ultro / non iuvenum modo, sed gelidis et inertibus aevo / pectoribus mens una subit, viduare penates, / finitimas adhibere manus, iamque ire.
<Stat. Theb. 3.386>	sed altus / consiliis pater imperiique haud flectere molem / inscius:
<Stat. Theb. 3.388>	'ista quidem superis curaeque medenda / linquite.
<Stat. Theb. 3.389>	quaeso, meae, nec te germanus inulto / sceptra geret, neque nos avidi promittere bellum.
<Stat. Theb. 3.391>	at nunc egregium tantoque in sanguine ovantem / excipite Oeniden, animosaque pectora laxet / sera quies: nobis dolor haud rationis egebit.'
<Stat. Theb. 3.393>	Turbati extemplo comites et pallida coniunx / Tydea circum omnes fessum bellique viaeque / stipantur.
<Stat. Theb. 3.396>	laetus mediis in sedibus aulae / constitit, ingentique exceptus terga columna, / vulnera dum lymphis Epidaurius eluit Idmon, / nunc velox ferro, nunc ille tepentibus herbis / mitior, ipse alta seductus mente renarrat / principia irarum, quaeque orsus uterque vicissim, / quis locus insidiis, tacito quae tempora bello, / qui contra quantaque duces, ubi maximus illi / sudor, et indicio servatum Maeona tristi / exponit, cui fida manus proceresque socerque / adstupet oranti, Tyriisque incenditur exsul.
<Stat. Theb. 3.407>	Solverat Hesperii devexo margine ponti / flagrantes Sol pronus equos rutilamque lavabat / Oceani sub fonte comam, cui turba profundi / Nereos et rapidis adcurrunt passibus Horae, / frenaque et auratae textum sublime coronae / deripiunt, laxant calidis umentia loris / pectora; pars meritos vertunt ad molle iugales / gramen et erecto currum temone supinant.
<Stat. Theb. 3.415>	nox subiit curasque hominum motusque ferarum / composuit nigroque polos involvit amictu, / illa quidem cunctis, sed non tibi mitis, Adraste, / Labdacioque duci: nam Tydea largus habebat / perfusum magna virtutis imagine somnus, / et iam noctivagas inter deus armifer umbras / desuper Arcadiae fines Nemeaeaque rura / Taenariumque cacumen Apollincasque Therapnas / armorum tonitru ferit et trepidantia corda / implet amore sui.
<Stat. Theb. 3.424>	comunt Furor Iraque cristas, / frena ministrat equis Pavor armiger, at vigil omni / Fama sono vanos rerum succincta tumultus / antevolat currum flatuque impulsa gementum / alipedum trepidas denso cum murmure plumas / excutit: urget enim stimulis auriga emeritis / facta, infecta loqui, curruque infestus ab alto / terga comamque deae Scythica pater increpat hasta, / qualis ubi Aeolio dimissos carcere Ventos / dux prae se Neptunus agit magnoque volentes / incitat Aegaeo; tristis comitatus eunti / circum lora fremunt Nimbique Hiemesque profundae / Nubilaque et vulso terrarum sordida fundo / Tempestas: dubiae motis radicibus obstant / Cyclades, ipsa tua Mycono Gyaroque revelli, / Dele, times magnique iidem testaris alumni.
<Stat. Theb. 3.440>	Septima iam nitidum terris Aurora deisque / purpureo vehit ore diem, Perseius heros / cum primum arcana senior sese extulit aula, / multa super bello generisque tumentibus amens / incertusque animi, daret armis iura novosque / gentibus incuteret stimulos, an frena teneret / irarum et motos capillis adstringeret enses, / hinc pacis tranquilla movent, atque inde pudori / foeda quies, flectique nova dulcedine pugnae / difficiles populi; dubio sententia tandem / sera placet, vatum mentes ac provida veri / sacra movere deum.
<Stat. Theb. 3.451>	sollers tibi cura futuri, / Amphiarae, datur, iuxtaque Amythaone cretus / iam senior — sed mente viret Phoeboque — Melampus / adsociat passus: dubium, cui pronus Apollo / oraque Cirrhaca satiavit largius unda.
<Stat. Theb. 3.456>	principio fibris pecudumque in sanguine divos / explorant; iam tunc pavidis maculosa bidentum / corda negant diraque nefas minitantia vena.
<Stat. Theb. 3.459>	ire tamen vacuoque sedet petere omina caelo.
<Stat. Theb. 3.460>	Mons erat audaci seductus in aethera dorso — / nomine Lernaei memorant Aphesanta coloni — , / gentibus Argolicis olim sacer; inde ferebant / nubila suspenso celerem temerasse volatu / Persea, cum raptos pueri perterrita mater / prospexit de rupe gradus ac paene secuta est.
<Stat. Theb. 3.466>	huc gemini vates sanctam canentis olivae / fronde comam et niveis ornati tempora vittis / evadunt pariter, madidos ubi lucidus agros / ortus et algentes laxavit sole pruinas, / ac prior Oeclides solitum prece numen amicat: /
<Stat. Theb. 3.471>	'Iuppiter omnipotens — nam te pernicibus alis / addere consilium volucresque implere futuri / omniaque et causas caelo deferre latentes / accipimus — , non Cirrha deum promiserit antro / certius, aut frondes lucis quas fama Molossis / Chaonias sonuisse tibi: licet aridus Hammon / invideat Lyciaeque parent contendere sortes / Niliacumque pecus patrioque aequalis honori / Branchus, et undosae quem rusticus accola Pisae / Pana Lycaonia nocturnum exaudit in umbra, / ditior ille animi, cui tu, Dictaee, secundas / impuleris manifestus aves.
<Stat. Theb. 3.482>	mirum unde, sed olim / hic honor alitibus, superae seu conditor aulae / sic dedit effusum chaos in nova semina texens, / seu quia mutatae nostraque ab origine versis / corporibus subiere notos, seu purior axis / amotumque nefas et rarum insistere terris / vera docent; tibi, summe sator terraeque deumque, / scire licet, nos Argolicae primordia pugnae / venturumque sinas caelo praenosse laborem.
<Stat. Theb. 3.491>	si datur et duris sedet haec sententia Parcis / solvere Echionias Lernaea cuspide portas, / signa feras laevusque tones; tunc omnis in astris / consonet arcana volucris bona murmura lingua, / si prohibes, hic necte moras dextrisque profundum / alitibus praetexe diem.'
<Stat. Theb. 3.496>	sic fatus, et alto / membra locat scopulo; tunc plura ignotaque iungit / numina et immensi fruitur caligine mundi.
<Stat. Theb. 3.499>	Postquam rite diu partiti sidera cunctis / perlegere animis oculisque sequacibus auras, / tunc Amythaonius longo post tempore vates: /
<Stat. Theb. 3.502>	'nonne sub excelso spirantis limite caeli, / Amphiarae, vides, cursus ut nulla serenos / ales agat liquidoque polum complexa meatu / pendeat aut fugiens placabile planxerit omen?
<Stat. Theb. 3.506>	non comes obscurus tripodum, non fulminis ardens / vector adest, flavaeque sonans avis unca Minervae, / non venit auguriis melior; quin vultur et altis / desuper accipitres exsultavere rapinis, / monstra volant, dirae stridunt in nube volucres, / nocturnaeque gemunt striges et feralia bubo / damna canens, quae prima deum portenta sequamur?
<Stat. Theb. 3.513>	hisne dari.
<Stat. Theb. 3.513>	Thymbraee, polum?
<Stat. Theb. 3.513>	simul ora recurvo / ungue secant rabidae planctumque imitantibus alis / exagitant zephyros et plumea pectora caedunt.'
<Stat. Theb. 3.515>	ille sub haec:
<Stat. Theb. 3.516>	'equidem varii, pater, omina Phoebi / saepe tuli: iam tum.
<Stat. Theb. 3.517>	prima cum pube virentem / semideos inter pinus me Thessala reges / duceret, hic casus terraeque malisque canentem / obstipuere duces, nec me ventura locuto / saepius in dubiis auditus Iasoni Mopsus.
<Stat. Theb. 3.522>	sed similis non ante metus aut astra notavi / prodigiosa magis; quamquam maiora parantur.
<Stat. Theb. 3.524>	huc adverte animum: clara regione profundi / aetheros innumeri statuerunt agmina cygni, / sive hos Strymonia Boreas eiecit ab Arcto, / seu fecunda refert placidi clementia Nili.
<Stat. Theb. 3.528>	fixerunt cursus: has rere in imagine Thebas; / nam sese immoti gyro atque in pace silentes / ceu muris valloque tenent, sed fortior ecce / adventat per inane cohors; septem ordine fulvo / armigeras summi Iovis exsultante caterva / intuor: Inachii sint hi tibi, concipe, reges, / invasere globum nivei gregis uncaque pandunt / caedibus ora novis et strictis unguibus instant.
<Stat. Theb. 3.536>	cernis inexperto rorantes sanguine ventos, / et plumis stillare diem?
<Stat. Theb. 3.537>	quae saeva repente / victores agitat leto Iovis ira sinistri?
<Stat. Theb. 3.539>	hic excelsa petens subita face solis inarsit / submisitque animos, illum vestigia adortum / maiorum volucrum tenerae deponitis alae.
<Stat. Theb. 3.542>	hic hosti implicitus pariter ruit, hune fuga retro / volvit agens sociae linquentem fata catervae.
<Stat. Theb. 3.544>	hic nimbo glomeratus obit, hic praepete viva / pascitur immoriens; spargit cava nubila sanguis.'
<Stat. Theb. 3.545>	'quid furtim inlacrimas?'
<Stat. Theb. 3.546>	'illum, venerande Melampu, / qui cadit, agnosco.'
<Stat. Theb. 3.547>	trepidos sic mole futuri / cunctaque iam rerum certa sub imagine passos / terror habet vates; piget inrupisse volantum / concilia et caelo mentem insertasse vetanti, / auditique odere deos. — unde iste per orbem / primus venturi miseris animantibus aeger / crevit amor?
<Stat. Theb. 3.553>	divumne feras hoc munus, an ipsi, / gens avida et parto non umquam stare quieti.
<Stat. Theb. 3.555>	eruimus, quae prima dies, ubi terminus aevi, / quid bonus ille deum genitor, quid ferrea Clotho / cogitet?
<Stat. Theb. 3.557>	hinc fibrae et volucrum per nubila sermo / astrorumque vices numerataque semina lunae / Thessalicumque nefas, at non prior aureus ille / sanguis avum scopulisque satae vel robore gentes / mentibus his usae: silvas amor unus humumque / edomuisse manu: quid crastina volveret aetas, / scire nefas homini, nos pravum et flebile vulgus / scrutari penitus superos: hinc pallor et irae, / hinc scelus insidiaeque et nulla modestia voti.
<Stat. Theb. 3.566>	Ergo manu vittas damnataque vertice serta / deripit abiectaque inhonorus fronde sacerdos / inviso de monte redit; iam bella tubaeque / comminus, absentesque fremunt sub pectore Thebae, / ille nec aspectum volgi.
<Stat. Theb. 3.570>	nec fida tyranni / conloquia aut coetus procerum perferre, sed atra / sede tegi, et superum clausus negat acta fateri: /
<Stat. Theb. 3.573>	te pudor et curae retinent per rura, Melampu.
<Stat. Theb. 3.574>	bissenos premit ora dies populumque ducesque / extrahit incertis, et iam suprema Tonantis / iussa fremunt agrosque viris annosaque vastant / oppida; bellipotens prae se deus agmina passim / mille rapit; liquere domos dilectaque laeti / conubia et primo plorantes limine natos: /
<Stat. Theb. 3.580>	tantus in attonitos cecidit deus.
<Stat. Theb. 3.580>	arma paternis / postibus et fixos superum ad penetralia currus / vellere amor; tunc fessa putri robigine pila / haerentesque situ gladios in saeva recurant / vulnera et adtrito cogunt iuvenescere saxo.
<Stat. Theb. 3.585>	hi teretes galeas magnorumque aerea suta / thoracum et tunicas chalybum squalore crepantes / pectoribus temptare, alii Cortynia lentant / cornua; iam falces avidis et aratra caminis / rastraque et incurvi saevum rubuere ligones, / caedere nec validas sanctis e stirpibus hastas, / nec pudor emerito clipeum vestisse iuvenco.
<Stat. Theb. 3.592>	inrupere Argos maestique ad limina regis / bella animis, bella ore fremunt; it clamor ad auras, / quantus Tyrrheni gemitus salis, aut ubi temptat / Enceladus mutare latus; super igneus antris / mons tonat, exundant apices fluctusque Pelorus / contrahit, et sperat tellus abrupta reverti.
<Stat. Theb. 3.598>	Atque hic ingenti Capaneus Mavortis amore / excitus et longam pridem indignantia pacem / corda tumens — huic ampla quidem de sanguine prisco / nobilitas: sed enim ipse manu praegressus avorum / facta, diu tuto superum contemptor et aequi / impatiens largusque animae, modo suaserit ira — , / unus ut e silvis Pholoes habitator opacae / inter et Aetnaeos aequus consurgere fratres, / ante fores, ubi turba ducum vulgique frementis, / Amphiarae, tuas ' quae tanta ignavia ' clamat, / 'Inachidae vosque o socio de sanguine Achivi?
<Stat. Theb. 3.609>	unius — heu pudeat! — plebeia ad limina civis / tot ferro accinetae gentes animisque paratae / pendemus?
<Stat. Theb. 3.611>	non si ipse cavo sub vertice Cirrhae, / quisquis is est.
<Stat. Theb. 3.612>	timidis famaeque ita visus, Apollo / mugiat insano penitus seclusus in antro, / exspectare queam, dum pallida virgo tremendas / nuntiet ambages, virtus mihi numen et ensis, / quem teneo!
<Stat. Theb. 3.616>	iamque hic timida cum fraude sacerdos / exeat, aut hodie, volucrum quae tanta potestas, / experiar.'
<Stat. Theb. 3.618>	laetum fremit adsensuque furentem / implet Achaea manus, tandem prorumpere adactus / Oeclides:
<Stat. Theb. 3.620>	'alio curarum agitante tumultu / non equidem effreno iuvenis clamore profani / dictorumque metu.
<Stat. Theb. 3.622>	licet hic insana minetur, / elicior tenebris; alio mihi debita fato / summa dies, vetitumque dari mortalibus armis, / sed me vester amor nimbisque arcana profari / Phoebus agit; vobis ventura atque omne.
<Stat. Theb. 3.626>	quod ultra est.
<Stat. Theb. 3.627>	pandere maestus eo; nam te.
<Stat. Theb. 3.627>	vesane.
<Stat. Theb. 3.627>	moueri / ante nefas, unique tacet tibi noster Apollo.
<Stat. Theb. 3.629>	quo, miseri, fatis superisque obstantibus arma, / quo rapitis?
<Stat. Theb. 3.630>	quae vos Furiarum verbera caecos / exagitant?
<Stat. Theb. 3.631>	adeone animarum taedet?
<Stat. Theb. 3.631>	et Argos / exosi?
<Stat. Theb. 3.632>	nil dulce domi r nulla omina curae?
<Stat. Theb. 3.633>	quid me Persei secreta ad culmina montis / ire gradu trepido superumque inrumpere coetus / egistis?
<Stat. Theb. 3.635>	potui pariter nescire, quis armis / casus, ubi atra dies, quae fati exordia cunctis, / quae mihi.
<Stat. Theb. 3.637>	consulti testor penetralia mundi / et volucrum adfatus et te, Thymbraee, vocanti / non alias tam saeve mihi, quae signa futuri / pertulerim: vidi ingentis portenta ruinae, / vidi hominum divumque metus hilaremque Megaeram / et Lachesin putri vacuantem saecula penso.
<Stat. Theb. 3.643>	proicite arma manu: deus ecce furentibus obstat, / ecce deus!
<Stat. Theb. 3.644>	miseri, quid pulchrum sanguine victo / Aoniam et diri saturare navalia Cadmi?
<Stat. Theb. 3.646>	sed quid vana cano.
<Stat. Theb. 3.646>	quid fixos arceo casus?
<Stat. Theb. 3.647>	ibimus — ' hic presso gemuit semel ore sacerdos, / illum iterum Capaneus:
<Stat. Theb. 3.648>	'tuus o furor auguret uni / ista tibi, ut serves vacuos inglorius annos / et tua non umquam Tyrrhenus tempora circum / clangor eat.
<Stat. Theb. 3.651>	quid vota virum meliora moraris?
<Stat. Theb. 3.652>	scilicet ut vanis avibus natoque domoque / et thalamis potiare iacens, sileamus inulti / Tydeos egregii perfossum pectus et arma / foederis abrupti?
<Stat. Theb. 3.655>	quodsi bella effera Graios / ferre vetas, i Sidonios legatus ad hostes: /
<Stat. Theb. 3.657>	haec pacem tibi serta dabunt, tua prorsus inani / verba polo causas abstrusaque nomina rerum / eliciunt?
<Stat. Theb. 3.659>	miseret superum, si carmina curae / humanaeque preces!
<Stat. Theb. 3.660>	quid inertia pectora ferres?
<Stat. Theb. 3.661>	primus in orbe deos fecit timor!
<Stat. Theb. 3.661>	et tibi tuto / nunc eat iste furor; sed prima ad classica cum iam / hostilem Ismeuon galeis Dircenque bibemus, / ne mihi tunc, moneo, lituos atque arma volenti / obvius ire pares venisque aut alite visa / bellorum proferre diem: procul haec tibi mollis / infula terrificique aberit dementia Phoebi: /
<Stat. Theb. 3.668>	illic augur ego et mecum quicumque parati / insanire manu.'
<Stat. Theb. 3.669>	rursus fragor intonat ingens / hortantum et vasto subter volat astra tumultu.
<Stat. Theb. 3.671>	ut rapidus torrens, animos cui verna ministrant / flamina et exuti concreto frigore montes, / cum vagus in campos frustra prohibentibus exit / obicibus, resonant permixto turbine tecta, / arva, armenta, viri, donec stetit improbus alto / colle minor magnoque invenit in aggere ripas: /
<Stat. Theb. 3.677>	haec alterna ducum nox interfusa diremit.
<Stat. Theb. 3.678>	At gemitus Argia viri non amplius aequo / corde ferens sociumque animo miserata dolorem, / sicut erat laceris pridem turpata capillis / et fletu signata genas, ad celsa verendi / ibat tecta patris, parvumque sub ubere caro / Thessandrum portabat avo iam nocte suprema / ante novos ortus, ubi sola superstate plaustro / Arctos ad oceanum fugientibus invidet astris.
<Stat. Theb. 3.686>	utque fores iniit magnoque adfusa parenti est: /
<Stat. Theb. 3.687>	'cur tua cum lacrimis maesto sine coniuge supplex / limina nocte petam, cessem licet ipsa profari, / scis genitor, sed iura deum genialia testor / teque pater, non ille iubet, sed pervigil angor; / ex quo primus Hymen movitque infausta sinistram / Iuno facem, semper lacrimis gemituque propinquo / exturbata quies, non si mihi tigridis horror / aequoreasque super rigeant praecordia cautes, / ferre queam; tu solus opem, tu summa medendi / iura tenes; da bella, pater, generique iacentis / aspice res humiles, atque hanc, pater, aspice prolem / exsulis; huic olim generis pudor, o ubi prima / hospitia et iunctae testato numine dextrae!
<Stat. Theb. 3.700>	hic certe est, quem fata dabant, quem dixit Apollo; / non egomet tacitos Veneris furata calores / culpatamve facem: tua iussa verenda tuosque / dilexi monitus, nunc qua feritate dolentis / despiciam questus?
<Stat. Theb. 3.704>	nescis, pater optime, nescis, / quantus amor castae misero nupsisse marito.
<Stat. Theb. 3.706>	et nunc maesta quidem grave et inlaetabile munus, / ut timeam doleamque, rogo; sed eum oscula rumpet / maesta dies, cum rauca dabunt abeuntibus armis / signa tubae saevoque genas fulgebitis auro, / ei mihi!
<Stat. Theb. 3.710>	care pater, iterum fortasse rogabo.'
<Stat. Theb. 3.710>	Illius umenti carpens pater oscula vultu: /
<Stat. Theb. 3.712>	'non equidem has umquam culparim, nata, querellas; / pone metus, laudanda rogas nec digna negari, / sed mihi multa dei — nec tu sperare, quod urges, / desine — , multa metus regnique volubile pondus / subiciunt animo, veniet, qui debitus istis, / nata.
<Stat. Theb. 3.717>	modus, neque te incassum flevisse querens.
<Stat. Theb. 3.718>	tu solare virum, neu sint dispendia iustae / dura morae: magnos cunctamur, nata, paratus.
<Stat. Theb. 3.720>	proficitur bello.'
<Stat. Theb. 3.720>	dicentem talia nascens / lux monet ingentemque iubent adsurgere curae.
<Stat. Theb. 4.1>	Tertius horrentem zephyris laxaverat annum / Phoebus et angustum cogebat limite verno / longius ire diem, eum fracta impulsaque fatis / consilia et tandem miseri data copia belli, / prima manu rutilam de vertice Larissaco / ostendit Bellona facem dextraque trabalem / hastam intorsit agens, liquido quae stridula caelo / fugit et Aoniae celso stetit aggere Dirces.
<Stat. Theb. 4.9>	mox et castra subit ferroque auroque coruscis / mixta viris turmale fremit; dat euntibus enses, / plaudit equos, vocat ad portas; hortamina fortes / praeveniunt, timidisque etiam brevis addita virtus.
<Stat. Theb. 4.13>	Dicta dies aderat, cadit ingens rite Tonanti / Gradivoque pecus, nullisque secundus in extis / pallet et armatis simulat sperare sacerdos.
<Stat. Theb. 4.16>	iamque suos circum pueri nuptaeque patresque / funduntur mixti summisque a postibus obstant.
<Stat. Theb. 4.18>	nec modus est lacrimis: rorant clipeique iubaeque / triste salutantum, et cunctis dependet ab armis / suspiranda domus; galeis iuvat oscula clusis / inserere amplexuque truces deducere conos.
<Stat. Theb. 4.22>	illi, quis ferrum modo, quis mors ipsa placebat, / dant gemitus fractaque labant singultibus ira.
<Stat. Theb. 4.24>	sic ubi forte viris longum super aequor ituris, / cum iam ad vela noti et scisso redit ancora fundo, / haeret amica manus: certant innectere collo / brachia, manantesque oculos hinc oscula turbant, / hinc magni caligo maris, tandemque relicti / stant in rupe tamen; fugientia carbasa visu / dulce sequi, patriosque dolent crebrescere ventos.
<Stat. Theb. 4.31>	stant tamen, et nota puppim de rupe salutant.
<Stat. Theb. 4.32>	Nunc mihi.
<Stat. Theb. 4.32>	Fama prior mundique arcana Vetustas, / cui meminisse ducum vitasque extendere curae, / pande viros, tuque o nemoris regina seniori.
<Stat. Theb. 4.35>	Calliope, quas ille manus, quae movent arma / Gradivus, quantas populis solaverit urbes, / sublata molire lyra: neque enim altior ulli / mens hausto de fonte venit, rex tristis et aeger / pondere curarum propiorque abeuntibus annis / inter adhortantes vix sponte incedit Adrastus, / contentus ferro cingi latus; arma manipli / pone ferunt, volucres portis auriga sub ipsis / comit equos, et iam inde iugo luctatur Arion.
<Stat. Theb. 4.44>	huic armat Larissa viros, huic celsa Prosymna, / aptior armentis Midea pecorosaque Phlius, / quaeque pavet longa spumantem valle Charadron / Neris, et ingenti turritae mole Cleonae / et Lacedaemonium Thyrea lectura cruorem, / iunguntur memores transmissi ab origine regis, / qui Drepani scopulos et oliviferae Sicyonis / culta serunt, quos pigra vado Strangilla taeenti / lambit et anfractu riparum incurvus Elisson.
<Stat. Theb. 4.53>	saevus honos fluvio: Stygias lustrare severis / Eumenidas perhibetur aquis; huc mergere suetae / ora et anhelantes poto Phlegethonte cerastas, / seu Thracum vertere domos, seu tecta Mycenes / impia Cadmeumve larem; fugit ipse natantes / amnis, et innumeris livescunt stagna venenis, / it comes Inoas Ephyre solata querellas / Cenchreaeque manus, vatum qua conscius amnis / Gorgoneo percussus equo, quaque obiacet alto / Isthmos et a terris maria inclinata repellit.
<Stat. Theb. 4.63>	haec manus Adrastum numero ter mille secuti / exsultant; pars gaesa manu.
<Stat. Theb. 4.64>	pars robora flammis / indurata diu — non unus namque maniplis / mos neque sanguis — habent, teretes pars vertere fundas / adsueti vacuoque diem praecingere gyro.
<Stat. Theb. 4.68>	ipse annis sceptrisque subit venerabilis aeque: /
<Stat. Theb. 4.69>	ut possessa diu taurus meat arduus inter / pascua iam laxa cervice et inanibus armis, / dux tamen: haud illum bello adtemptare iuvencis / sunt animi; nam trunca vident de vulnere multo / cornua et ingentes plagarum in pectore nodos.
<Stat. Theb. 4.74>	Proxima longaevo profert Dircaeus Adrasto / signa gener, cui bella favent, cui commodat iras / cuncta cohors: huic et patria de sede volentes / advenere viri, seu quos movet exsul et haesit / tristibus aucta fides, seu quis mutare potentes / praecipuum, multi, melior quos causa querenti / conciliat; dederat nec non ipse regendas / Aegion Arenenque, et quas Theseia Troezen / addit opes, ne rara movens inglorius iret / agmina, neu raptos patriae sentiret honores, / idem habitus, eadem arma viro.
<Stat. Theb. 4.84>	quae debitus hospes / hiberna sub nocte tulit: Teumesius implet / terga leo et gemino lucent hastilia ferro, / aspera volnifieo subter latus ense riget Sphinx, / iam regnum matrisque sinus fidasque sorores / spe votisque tenet, tamen et de turre suprema / attonitam totoque exstantem corpore longe / respicit Argian; haec mentem oculosque reducit / coniugis et dulces avertit pectore Thebas.
<Stat. Theb. 4.93>	Ecce inter medios patriae ciet agmina gentis / fulmineus Tydeus, iam laetus et integer artus, / ut primae strepuere tubae: ceu lubricus alta / anguis humo verni blanda ad spiramina solis / erigitur liber senio et squalentibus annis / exutus laetisque minax interviret herbis: /
<Stat. Theb. 4.99>	a miser!
<Stat. Theb. 4.99>	agrestum si quis per gramen hianti: /
<Stat. Theb. 4.100>	obvius et primo fraudaverit ora veneno.
<Stat. Theb. 4.101>	huic quoque praesentes Aetolis urbibus adfert / belli fama viros: sensit scopulosa Pylene / fletaque cognatis avibus Meleagria Pleuron / et praeceps Calydon, et quae Iove provocat Iden / Olenos, Ioniis et fluctibus hospita portu / Chalcis et Herculea turpatus gymnade vultus / amnis; adhuc imis vix truncam adtollere frontem / ausus aquis glaucoque caput submersus in antro / maeret, anhelantes aegrescunt pulvere ripae, / omnibus aeratae propugnant pectora crates, / pilaque saeva manu, patrius stat casside Mavors, / undique magnanimum pubes delecta coronant / Oeniden.
<Stat. Theb. 4.113>	hilarem bello notisque decorum / vulneribus; non ille minis Polynicis et ira / inferior, dubiumque adeo, cui bella gerantur.
<Stat. Theb. 4.116>	Maior at inde novis it Doricus ordo sub armis, / qui ripas, Lyrcie, tuas.
<Stat. Theb. 4.117>	tua litora multo / vomere suspendunt, fluviorum ductor Achivum, / Inache — Persea neque enim violentior exit / amnis humo, cum Taurum aut Pleiadas hausit aquosas / spumeus et genero tumuit Iove — quos celer ambit / Asterion Dryopumque trahens Erasinus aristas, / et qui rura domant Epidauria — dexter Iaccho / collis, at Hennaeae Cereri negat —; avia Dyme / mittit opem densasque Pylos Neleia turmas; / nondum nota Pylos iuvenisque aetate secunda / Nestor, et ire tamen peritura in castra negavit, / hos agitat pulchraeque docet virtutis amorem / arduus Hippomedon; capiti tremit aerea cassis / ter niveum scandente iuba, latus omne sub armis / ferrea suta terunt, umeros ac pectora late / flammeus orbis habet, perfectaque vivit in auro / nox Danai: sontes Furiarum lampade nigra / quinquaginta ardent thalami; pater ipse cruentis / in foribus laudatque nefas atque inspicit enses.
<Stat. Theb. 4.136>	illum Palladia sonipes Nemeaeus ab arce / devehit arma pavens umbraque immane volanti / implet agros longoque attollit pulvere campum, / non aliter silvas umeris et utroque refringens / pectore montano duplex Hylaeus ab antro / praecipiat: pavet Ossa vias, pecudesque feraeque / procubuere metu; non ipsis fratribus horror / afuit, ingenti donec Peneia saltu / stagna subit magnumque obiectus detinet amnem.
<Stat. Theb. 4.145>	Quis numerum ferri gentisque et robora dictu / aequarit mortale sonans?
<Stat. Theb. 4.146>	suus excit in arma / antiquam Tiryntha deus; non fortibus illa / infecunda viris famaque immanis alumni / degenerat, sed lapsa situ fortuna, neque addunt / robur opes; rarus vacuis habitator in arvis / monstrat Cyclopum ductas sudoribus arces, / dat tamen haec iuvenum tercentum pectora, vulgus / innumerum bello, quibus haud ammenta nec enses / triste micant: flavae capiti tergoque leonum / exuviae gentilis honos, et pineus armat / stipes, inexhaustis artantur tela pharetris.
<Stat. Theb. 4.157>	Herculeum paeana canunt, vastataque monstris / omnia; frondosa longum deus audit ab Oeta / dat Nemea comites, et quas in proelia vires / sacra Cleonaei cogunt vineta Molorchi.
<Stat. Theb. 4.161>	gloria nota casae, foribus simulata salignis / hospitis arma dei, parvoque ostenditur arvo, / robur ubi et laxos qua reclinaverit artus / ilice, qua cubiti sedeant vestigia terra.
<Stat. Theb. 4.165>	At pedes et toto despectans vertice bellum / quattuor indomitis Capaneus erepta iuvencis / terga superque rigens iniectu molis aenae / versat onus; squalet triplici ramosa corona / Hydra recens obitu: pars anguibus aspera vivis / argento caelata micat, pars arte reperta / conditur et fulvo moriens nigrescit in auro; / circum amnis torpens et ferro caerula Lerna.
<Stat. Theb. 4.173>	at laterum tractus spatiosaque pectora servat / nexilis innumero Chalybum subtemine thorax, / horrendum, non matris, opus; galeaeque corusca / prominet arce gigans; atque uni missilis illi / cuspide praefixa stat frondibus orba cupressus.
<Stat. Theb. 4.178>	huic parere dati, quos fertilis Amphigenia / planaque Messene montosaque nutrit Ithome, / quos Thryon et summis ingestum montibus Aepy, / quos Helos et Pteleon, Getico quos flebile vati / Dorion; hic fretus doctas anteire canendo / Aonidas mutos Thamyris damnatus in annos / ore simul citharaque — quis obvia numina temnat? — / conticuit praeceps, qui non certamina Phoebi / nosset et inlustres Satyro pendente Celaenas.
<Stat. Theb. 4.187>	Iamque et fatidici mens expugnata fatiscit / auguris; ille quidem casus et dira videbat / signa, sed ipsa manu cunctanti iniecerat arma / Atropos obrueratque deum, nec coniugis absunt / insidiae, vetitoque domus iam fulgurat auro.
<Stat. Theb. 4.192>	hoc aurum vati fata exitiale monebant / Argolico; scit et ipsa — nefas! — sed perfida coniunx / dona viro mutare velit, spoliisque potentis / imminet Argiae raptoque excellere cultu.
<Stat. Theb. 4.196>	illa libens — nam regum animos et pondera belli / hac nutare videt, pariter ni providus heros / militet — ipsa sacros gremio Polynicis amati / exuerat cultus haud maesta atque insuper addit: /
<Stat. Theb. 4.200>	'non haec apta mihi nitidis ornatibus' inquit, / 'tempora, nec miserae placeant insignia formae / te sine: sat dubium coetu solante timorem / fallere et incultos aris advertere crines.
<Stat. Theb. 4.204>	scilicet — infandum! — .
<Stat. Theb. 4.204>	cum tu eludare minanti / casside ferratusque sones.
<Stat. Theb. 4.205>	ego divitis aurum / Harmoniae dotale geram?
<Stat. Theb. 4.206>	dabit aptior ista / fors deus.
<Stat. Theb. 4.207>	Argolicasque habitu praestabo maritas, / cum regis coniunx, cum te mihi sospite templa / votivis implenda choris: nunc induat illa, / quae petit et bellante potest gaudere marito.'
<Stat. Theb. 4.210>	sic Eriphylaeos aurum fatale penates / inrupit scelerumque ingentia semina movit, / et grave Tisiphone risit gavisa futuris.
<Stat. Theb. 4.214>	Taenariis hic celsus equis, quam dispare coetu / Cyllarus ignaro generarat Castore prolem, / quassat humum; vatem cultu Parnassia monstrant / vellera: frondenti crinitur cassis oliva / albaque puniceas interplicat infula cristas, / arma simul pressasque iugo moderatur habenas.
<Stat. Theb. 4.220>	hinc atque inde morae iaculis, et ferrea curru / silva tremit; procul ipse gravi metuendus in hasta / eminet et clipeo victum Pythona coruscat.
<Stat. Theb. 4.223>	huius Apollineae currum comitantur Amyclae, / quos Pylos et dubiis Malea vitata carinis / plaudentique habiles Caryae resonare Dianae, / quos Pharis volucrumque parens Cythereia Messe, / Taygetique phalanx et oloriferi Eurotae / dura manus, deus ipse viros in pulvere crudo / Arcas alit nudaeque modos virtutis et iras / ingenerat; vigor inde animis et mortis honorae / dulce sacrum, gaudent natorum fata parentes / hortanturque mori, deflent iamque omnis ephebum / turba, coronato contenta est funere mater, / frena tenent duplexque inserto missile nodo, / exserti ingentes umeros, chlamys horrida pendet, / et cono Ledaeus apex.
<Stat. Theb. 4.236>	non hi tibi solum, / Amphiarae, merent: auget resupina maniplos / Elis, depressae populus subit incola Pisae, / qui te.
<Stat. Theb. 4.239>	flave, natant terris, Aiphee, Sicanis / advena, tam longo non umquam infecte profundo.
<Stat. Theb. 4.241>	curribus innumeris late putria arva lacessunt / et bellis armenta domant: ea gloria genti / infando de more et fractis durat ab usque / axibus Oenomai; strident spumantia morsu / vincula, et effossas niveus rigat imber harenas.
<Stat. Theb. 4.246>	Tu quoque Parrhasias ignara matre catervas — / a rudis armorum, tantum nova gloria suadet! — / Parthenopaee, rapis; saltus tunc forte remotos / torva parens — neque enim haec iuveni foret ire potestas — / pacabat cornu gelidique aversa Lycaei.
<Stat. Theb. 4.251>	pulchrior haud ulli triste ad discrimen ituro / vultus et egregiae tanta indulgentia formae; / nec desunt animi, veniat modo fortior aetas, / quas non ille duces nemorum fluviisque dicata / numina, quas magno non abstulit igne Napaeas?
<Stat. Theb. 4.256>	ipsam.
<Stat. Theb. 4.256>	Maenalia puerum cum vidit in umbra, / Dianam, tenero signantem gramina passu, / ignovisse ferunt comiti.
<Stat. Theb. 4.258>	Dictaeaque tela / ipsam et Amyciaeas umeris aptasse pharetras / prosilit audaci Martis percussus amore, / arma.
<Stat. Theb. 4.261>	tubas audire calens et pulvere belli / flaventem sordere comam captoque referri / hostis equo: taedet nemorum, titulumque nocentem / sanguinis humani pudor est nescire sagittas.
<Stat. Theb. 4.265>	igneus ante omnes auro micat, igneus ostro, / undantemque sinum nodis inrugat Hiberis.
<Stat. Theb. 4.267>	imbelli parma pictus Calydonia matris / proelia: trux laeva sonat arcus, et aspera plumis / terga Cydonea corytos harundine pulsat / electro pallens et iaspide clarus Eoa.
<Stat. Theb. 4.271>	cornipedem trepidos suetum praevertere cervos, / velatum geminae deiecti!
<Stat. Theb. 4.272>	lyncis et arma / mirantem gravioris eri.
<Stat. Theb. 4.273>	sublimis agebat, / dulce rubens viridique genas spectabilis aevo.
<Stat. Theb. 4.275>	Arcades huic veteres antris lunaque priores, / agmina fida datis, nemorum quos stirpe rigenti / fama satos, cum prima pedum vestigia tellus / admirata tulit; nondum arva domusque nec urbes / conubiisve modus; quercus laurique ferebant / cruda puerperia.
<Stat. Theb. 4.280>	ac populos umbrosa creavit / fraxinus, et feta viridis puer excidit orno.
<Stat. Theb. 4.282>	hi lucis stupuisse vices noctisque feruntur / nubila et occiduum longe Titana secuti / desperasse diem.
<Stat. Theb. 4.284>	rarescunt alta colonis / Maenala.
<Stat. Theb. 4.285>	Parthenium fugitur nemus, agmina bello / Rhipeque et Stratie ventosaque donat Enispe.
<Stat. Theb. 4.287>	non Tegea, non ipsa deo vacat alite felix / Cyllene templumque Aleae nemorale Minervae / et rapidus Clitor et qui tibi, Pythie.
<Stat. Theb. 4.289>	Ladon / paene socer, candensque iugis Lampia nivosis / et Pheneos nigro Styga mittere credita Diti.
<Stat. Theb. 4.292>	venit et Idaeis ululatibus aemulus Azan / Parrhasiique duces, et quae risistis, Amores, / grata pharetrato Nonacria rura Tonanti, / dives et Orchomenos pecorum et Cynosura ferarum.
<Stat. Theb. 4.296>	Aepytios idem ardor agros Psophidaque celsam / vastat et Herculeo vulgatos robore montes / monstriferumque Erymanthon et aerisonum Stymphalon.
<Stat. Theb. 4.299>	Arcades hi, gens una viris, sed dissona cultu / scinditur: hi Paphias myrtos a stirpe recurvant / et pastorali meditantur proelia trunco, / his arcus, his tela sudes, his cassida crines / integit, Arcadii morem tenet ille galeri, / ille Lycaoniae rictu caput asperat ursae.
<Stat. Theb. 4.305>	hos belli coetus iurataque pectora Marti / milite vicinae nullo iuvere Mycenae; / funereae tunc namque dapes mediique recursus / solis, et hic alii miscebant proelia fratres.
<Stat. Theb. 4.309>	Iamque Atalantaeas implerat nuntius aures, / ire ducem bello totamque impellere natum / Arcadiam: tremuere gradus, elapsaque iuxta / tela: fugit silvas pernicior alite vento / saxa per et plenis obstantia flumina ripis, / qualis erat, correpta sinus et vertice flavum / crinem sparsa noto; raptis velut aspera natis / praedatoris equi sequitur vestigia tigris, / ut stetit adversisque impegit pectora frenis / — ille ad humum pallens —:
<Stat. Theb. 4.318>	'unde haec furibunda cupido, / nate, tibi?
<Stat. Theb. 4.319>	teneroque unde improba pectore virtus?
<Stat. Theb. 4.320>	tu bellis aptare viros, tu pondera ferre / Martis et ensiferas inter potes ire catervas?
<Stat. Theb. 4.322>	quamquam utinam quires nuper te pallida vidi, / dum premis obnixo venabula comminus apro, / poplite succiduo resupinum ac paene ruentem, / et ni curvato torsissem spicula cornu, / nunc ubi bella tibi?
<Stat. Theb. 4.326>	nil te mea tela iuvabunt / nec teretes arcu-, maculis nec discolor atris / hic, cui fidis, equus: magnis conatibus instas, / vix Dryadum thalamis Erymanthiadumque furori / Nympharum mature puer.
<Stat. Theb. 4.330>	sunt omina vera: /
<Stat. Theb. 4.331>	mirabar, cur templa mihi tremuisse Dianae / nuper et inferior vultu dea visa, sacrisque / exuviae cecidere tholis; hoc segnior arcus / difficilesque manus et nullo in vulnere certae.
<Stat. Theb. 4.335>	exspecta, dum maior honos, dum firmius aevum, / dum roseis venit umbra genis vultusque recedunt / ore mei; tunc bella tibi ferrumque, quod ardes, / ipsa dabo, et nullo matris revocabere fletu, / nunc refer arma domum!
<Stat. Theb. 4.339>	vos autem hunc ire sinetis, / Arcades, o saxis nimirum et robore nati?'
<Stat. Theb. 4.340>	plura cupit; fusi circum natusque ducesque / solantur minuuntque metus, et iam horrida clangunt / signa tubae, nequit illa pio dimittere natum / complexu multumque duci commendat Adrasto.
<Stat. Theb. 4.345>	At parte ex alia Cadmi Mavortia plebes, / maesta ducis furiis nec molli territa fama, / quando his vulgatum descendere viribus Argos, / tardius illa quidem regis causaque pudore, / verum bella movet, nulli destringere ferrum / impetus, aut umeros clipeo clausisse paterno / dulce nec alipedum iuga comere, qualia belli / gaudia; deiecti trepidas sine mente, sine ira / promisere manus; hic aegra in sorte parentem / unanimum, hic dulces primaevae coniugis annos / ingemit, et gremio miseros adcrescere natos.
<Stat. Theb. 4.356>	bellator nulli caluit deus; ipsa vetusto / moenia lapsa situ magnaeque Amphionis arces / iam fessum senio nudant latus, et fide sacra / aequatos caelo surdum atque ignobile muros / firmat opus.
<Stat. Theb. 4.360>	tamen et Boeotis urbibus ultrix / adspirat ferri rabies, nec regis iniqui / subsidio, quantum socia pro gente moventur.
<Stat. Theb. 4.363>	ille velut pecoris lupus expugnator opimi, / pectora tabenti sanie gravis hirtaque saetis / ora cruentata deformis hiantia lana, / decedit stabulis huc illuc turbida versans / lumina, si duri comperta clade sequantur / pastores, magnique fugit non inscius ausi.
<Stat. Theb. 4.369>	Adcumulat crebros turbatrix Fama pavores: /
<Stat. Theb. 4.370>	hic iam dispersos errare Asopide ripa / Lernaeos equites; hic te, bacchate Cithaeron.
<Stat. Theb. 4.372>	ille rapi Teumeson ait noctisque per umbras / nuntiat excubiis vigiles arsisse Plataeas.
<Stat. Theb. 4.374>	nam Tyrios sudare lares et sanguine Dircen / inriguam fetusque novos iterumque locutam / Sphinga petris, cui non et scire licentia passim / et vidisse fuit?
<Stat. Theb. 4.377>	novus his super anxia turbat / corda metus: sparsis subito correpta canistris / silvestris regina chori decurrit in aequum / vertice ab Ogygio trifidamque huc tristis et illuc / lumine sanguineo pinum disiectat et ardens / erectam attonitis implet clamoribus urbem: /
<Stat. Theb. 4.383>	'omnipotens Nysaee pater, cui gentis avitae / pridem lapsus amor.
<Stat. Theb. 4.384>	tu nunc horrente sub arcto / bellica ferrato rapidus quatis Ismara thyrso / pampineumque iubes nemus inreptare Lycurgo, / aut tumidum Gangen aut claustra novissima Rubrae / Tethyos Eoasque domos flagrante triumpho / perfuris.
<Stat. Theb. 4.389>	aut Hermi de fontibus aureus exis: /
<Stat. Theb. 4.390>	at tua progenies; positis gentilibus armis / quae tibi festa litant, bellum lacrimasque metumque / cognatumque nefas, iniusti munera regni, / pendimus.
<Stat. Theb. 4.393>	aeternis potius me, Bacche, pruinis / trans et Amazoniis ululatum Caucason armis / siste ferens,, quam monstra ducum stirpemque profanam / eloquar, en urges; alium tibi, Bacche, furorem / iuravi: similes video concurrere tauros; / idem ambobus honos unusque ab origine sanguis; / ardua conlatis obnixi cornua miscent / frontibus alternaque truces moriuntur in ira.
<Stat. Theb. 4.401>	tu peior, tu cede, / nocens qui solus avita / gramina communemque petis defendere montem, / et saltum dux alter habet.'
<Stat. Theb. 4.404>	sic fata gelatis / vultibus et Baccho iam demigrante quievit.
<Stat. Theb. 4.406>	At trepidus monstro et variis terroribus impar / longaevi rex vatis opem tenebrasque sagaces / Tiresiae, qui mos incerta paventibus, aeger / consulit, ille deos non larga caede iuvencum, / non alacri pinna aut verum salientibus extis, / nec tripode implicito numerisque sequentibus astra, / turea nec supra volitante altaria fumo / tam penitus, durae quam Mortis limite manes / elicitos patuisse refert, Lethaeaque sacra / et mersum Ismeni subter confinia ponto / miscentis parat ante ducem, circumque bidentum / visceribus laceris et odori sulpuris aura / graminibusque novis et longo murmure purgat.
<Stat. Theb. 4.419>	Silva capax aevi validaque incurva senecta, / aeternum intonsae frondis, stat pervia nullis / solibus; haud illam brumae minuere.
<Stat. Theb. 4.421>	Notusve / ius habet aut Getica Boreas impactus ab Ursa.
<Stat. Theb. 4.423>	subter operta quies, vacuumque silentia servat / horror et exclusae pallet male lucis imago, / nec caret umbra deo: nemori Latonia cultrix / additur; hanc piceae cedrique et robore in omni / effictam sanctis occubat silva tenebris, / huius inaspectae luco stridere sagittae / nocturnique canum gemitus, ubi limina patrui / effugit inque novae melior redit ora Dianae; / aut ubi fessa iugis, dulcisque altissima somnos / lux movet, hic late iaculis circum undique fixis / effusam pharetra cervicem excepta quiescit, / extra immane patens tellus Mavortia campi, / fetus ager Cadmo.
<Stat. Theb. 4.435>	durus qui vomere primo / post consanguineas acies sulcosque nocentes / ausus humum versare et mollia sanguine prata / eruit; ingentes infelix terra tumultus / lucis adhuc medio solaque in nocte per umbras / exspirat, nigri cum vana in proelia surgunt / terrigenae; fugit incepto tremibundus ab arvo / agricola insanique domum rediere iuvene!.
<Stat. Theb. 4.442>	Hic senior vates — Stygiis adcommoda quippe / terra sacris, vivoque placent sola pinguia tabo — / velleris obscuri pecudes armentaque sisti / atra monet, quaecumque gregum pulcherrima cervix / ducitur; ingemuit Dirce maestusque Cithaeron, / et nova clamosae stupuere silentia valles, / tum fera caeruleis intexit cornua sertis / ipse manu tractans, notaeque in limite silvae / principio largos noviens tellure cavata / inclinat Bacchi latices et munera verni / lactis et Actaeos imbres suadumque cruorem / manibus; adgeritur, quantum bibit arida tellus, / trunca dehinc nemora advolvunt, maestusque sacerdos / tris Hecatae totidemque satis Acheronte nefasto / virginibus iubet esse focos; tibi, rector Averni, / quamquam infossus humo superat tamen agger in auras / pineus; hunc iuxta cumulo minor ara profundae / erigitur Cereri; frontes atque omne cupressus / intexit plorata latus, iamque ardua ferro / signati capita et frugum libamine puro / in vulnus cecidere greges; tunc innuba Manto / exceptum pateris praelibat sanguen, et omnes / ter circum acta pyras sancti de more parentis / semineces fibras et adhuc spirantia reddit / viscera, nec rapidas cunctatur frondibus atris / subiectare faces, atque ipse sonantia flammis / virgulta et tristes crepuisse ut sensit acervos / Tiresias — illi nam plurimus ardor anhelat / ante genas impletque cavos vapor igneus orbes, — / exclamat — tremuere rogi et vox terruit ignem: — / 'Tartareae sedes et formidabile regnum / Mortis inexpletae, tuque, o saevissime fratrum, / cui servire dati manes aeternaque sontum / supplicia atque imi famulatur regia mundi, / solvite pulsanti loca muta et inane severae / Persephones vulgusque cava sub nocte repostum / elicite.
<Stat. Theb. 4.479>	et plena redeat Styga portitor alno.
<Stat. Theb. 4.480>	ferte simul gressus, nec simplex manibus esto / in lucem remeare modus; tu separe coetu / Elysios, Persei.
<Stat. Theb. 4.482>	pios, virgaque potenti / nubilus Arcas agat; contra per crimina functis, / qui plures Erebo pluresque e sanguine Cadmi, / angue ter excusso et flagranti praevia taxo, / Tisiphone, dux pande diem.
<Stat. Theb. 4.486>	nec lucis egentes / Cerberus occursu capitum detorqueat umbras.'
<Stat. Theb. 4.487>	Dixerat, et pariter senior Phoebeaque virgo / erexere animos: illi formidine nulla, / quippe in corde deus, solum timor obruit ingens / Oedipodioniden, vatisque horrenda canentis / nunc umeros nunc ille manus et vellera pressat / anxius inceptisque velit desistere sacris, / qualis Gaetulae stabulantem ad confraga silvae / venator longo motum clamore leonem / exspectat firmans animum et sudantia nisu / tela premens; gelat ora pavor gressusque tremiscunt, / quis veniat quantusque, sed horrida signa frementis / accipit et caeca metitur murmura cura.
<Stat. Theb. 4.500>	Atque hic Tiresias nondum adventantibus umbris: /
<Stat. Theb. 4.501>	'testor ' ait, ' divae, quibus hunc saturavimus ignem / laevaque convulsae dedimus carchesia terrae, / iam nequeo tolerare moram, cassusne sacerdos / audior?
<Stat. Theb. 4.504>	an, rabido iubeat si Thessala cantu, / ibitis et Scythicis quotiens medicata venenis / Colchis aget, trepido pallebunt Tartara motu: /
<Stat. Theb. 4.507>	nostri cura minor, si non attollere bustis / corpora nec plenas antiquis ossibus urnas / egerere et mixtos caelique Erebique sub unum / funestare deos libet aut exsanguia ferro / ora sequi atque aegras functorum carpere fibras?
<Stat. Theb. 4.512>	ne tenues annos nubemque hanc frontis opacae / spernite, ne, moneo; et nobis saevire facultas, / novimus et quidquid dici noscique timetis, / et turbare Hecaten, ni te, Thymbraee, vererer / et triplicis mundi summum, quem scire nefastum.
<Stat. Theb. 4.517>	illum — sed taceo: prohibet tranquilla senectus, / iamque ego vos' — avide subicit Phoebeia Manto: /
<Stat. Theb. 4.519>	'audiris, genitor, vulgusque exsangue propinquat.
<Stat. Theb. 4.520>	panditur Elysium chaos, et telluris opertae / dissilit umbra capax, silvaeque et nigra patescunt / flumina, liventes Acheron eiectat harenas.
<Stat. Theb. 4.523>	fumidus atra vadis Phlegethon incendia volvit, / et Styx discretis interflua manibus obstat, / ipsum pallentem solio circumque ministras / funestorum operum Eumenidas Stygiaeque severos / Iunonis thalamos et torva cubilia cerno, / in speculis Mors atra sedet dominoque silentes / adnumerat populos: maior superimminet ordo.
<Stat. Theb. 4.530>	arbiter hos dura versat Cortynius urna / vera minis poscens adigitque expromere vitas / usque retro et tandem poenarum lucra fateri, / quid tibi monstra Erebi, Scyllas et inane furentes / Centauros solidoque intorta adamante Gigantum / vincula et angustam centeni Aegaeonis umbram?'
<Stat. Theb. 4.535>	'Immo' ait.
<Stat. Theb. 4.536>	'o nostrae regimen viresque senectae, / ne volgata mihi.
<Stat. Theb. 4.537>	quis enim remeabile saxum / fallentesque lacus Tityonque alimenta volucrum / et caligantem longis lxiona gyris / nesciat?
<Stat. Theb. 4.540>	ipse etiam, melior cum sanguis, opertas / inspexi sedes, Hecate ducente, priusquam / obruit ora deus totamque in pectora lucem / detulit.
<Stat. Theb. 4.543>	Argolicas magis huc adpelle precando / Thebanasque animas; alias avertere gressus / lacte quater sparsas maestoque excedere luco, / nata, iube; tum qui vultus habitusque, quis ardor / sanguinis adfusi.
<Stat. Theb. 4.547>	gens utra superbior adsit.
<Stat. Theb. 4.548>	dic agedum nostramque mone per singula noctem.'
<Stat. Theb. 4.548>	Iussa facit carmenque serit, quo dissipat umbras, / quo reciet sparsas: qualis.
<Stat. Theb. 4.550>	si crimina demas.
<Stat. Theb. 4.551>	Colchis et Aeaeo simulatrix litore Circe, / tunc his sacrificum dictis adfata parentem: /
<Stat. Theb. 4.553>	'primus sanguineo submittit inertia Cadmus / ora lacu.
<Stat. Theb. 4.554>	iuxtaque virum Cythereia proles / insequitur, geminusque bibit de vertice serpens.
<Stat. Theb. 4.556>	terrigenae comites illos, gens Martia, cingunt, / quis aevi mensura dies.
<Stat. Theb. 4.557>	manus omnis in armis, / omnis et in capulo; prohibent obstantque ruuntque / spirantum rabie, nec tristi incumbere fossae / cura.
<Stat. Theb. 4.560>	sed alternum sitis exhaurire cruorem.
<Stat. Theb. 4.561>	proxima natarum manus est fletique nepotes, / hic orbam Autonoen et anhelam cernimus Ino / respectantem arcus et ad ubera dulce prementem / pignus et oppositis Semelen a ventre lacertis.
<Stat. Theb. 4.565>	Penthea iam fractis genetrix Cadmeia thyrsis / iamque remissa deo pectusque adaperta cruentum / insequitur planctu; fugit ille avia Lethes / et Stygios super usque lacus, ubi mitior illum / fiet pater et lacerum componit corpus Echion.
<Stat. Theb. 4.570>	tristem nosco Lycum dextramque in terga reflexum / Aeoliden, umero iactantem funus onusto.
<Stat. Theb. 4.572>	necdum ille aut habitus aut versae crimina formae / mutat Aristaeo genitus: frons aspera cornu, / tela manu, reicitque canes in vulnus hiantes.
<Stat. Theb. 4.575>	ecce autem magna subit invidiosa caterva / Tantalis et tumido percenset funera luctu, / nil deiecta malis; iuvat effugisse deorum / numina et insanae plus iam permittere linguae.'
<Stat. Theb. 4.578>	Talia dum patri canit intemerata sacerdos, / illius elatis tremefacta adsurgere vittis / canities tenuesque impelli sanguine vultus, / nec iam firmanti baculo nec virgine fida / nititur, erectusque solo 'desiste canendo.
<Stat. Theb. 4.584>	nata' ait, 'externae satis est mihi lucis, inertes / discedunt nebulae, et vultum niger exsilit aer.
<Stat. Theb. 4.586>	umbrisne an supero dimissus Apolline complet / spiritus?
<Stat. Theb. 4.587>	en video quaecumque audita, sed ecce / maerent Argolici deiecto lumine manes!
<Stat. Theb. 4.589>	torvus Alias Proctusque nocens mitisque Phoroneus / truncatusque Pelops et saevo pulvere sordens / Oenomaus largis umectant imbribus ora.
<Stat. Theb. 4.592>	auguror hinc Thebis belli meliora.
<Stat. Theb. 4.592>	Quid autem / hi grege condenso, quantum arma et vulnera monstrant.
<Stat. Theb. 4.594>	pugnaces animae, nobis in sanguine multo / oraque pectoraque et falso clamore levatas / intendunt sine pace manus?
<Stat. Theb. 4.596>	rex, fallor, an hi sunt / quinquaginta illi?
<Stat. Theb. 4.597>	cernis Chthoniumque Chrominque / Phegeaque et nostra praesignem Maeona lauro, / ne saevite, duces, nihil hic mortalibus ausum, / credite, consiliis: hos ferrea neverat annos / Atropos.
<Stat. Theb. 4.601>	existis casus: bella horrida nobis, / atque iterum Tydeus.' dicit, vittaque ligatis / frondibus instantes abigit monstratque cruorem.
<Stat. Theb. 4.604>	Stabat inops comitum Cocyti in litore maesto / Laius, immiti quem iam deus ales Averno / reddiderat.
<Stat. Theb. 4.606>	dirumque tuens obliqua nepotem — / noscit enim vultu — non ille aut sanguinis haustus, / cetera ceu plebes, aliumve accedit ad imbrem, / immortale odium spirans, sed prolicit ultro / Annius vates:
<Stat. Theb. 4.610>	'Tyriae dux inelyte Thebes.
<Stat. Theb. 4.611>	cuius ab interitu non ulla Amphionis arces / vidit amica dies.
<Stat. Theb. 4.612>	o iam satis ulte cruentum / exitium et multum placata minoribus umbra, / quos miseranda fugis: iacet ille in funere longo, / quem fremis.
<Stat. Theb. 4.615>	et iunctae sentit confinia mortis.
<Stat. Theb. 4.616>	obsitus exhaustos paedore et sanguine vultus / eiectusque die: sors leto durior omni, / crede mihi!
<Stat. Theb. 4.618>	quaenam immeritum vitare nepotem / causa tibi?
<Stat. Theb. 4.619>	confer vultum et satiare litanti / sanguine venturasque vices et funera belli / pande vel infensus vel res miserate tuorum, / tunc ego te optata vetitam transmittere Lethen / puppe dabo placidumque pia tellure reponam / et Stygiis mandabo deis.'
<Stat. Theb. 4.624>	mulcetur honoris / muneribus fingitque genas, dein talia reddit: /
<Stat. Theb. 4.626>	'cur tibi versanti manes, aequaeve sacerdos, / lectus ego augurio tantisque potissimum umbris, / qui ventura loquar: satis est meminisse priorum, / nostrane praeclari, pudeat, consulta nepotes / poscitis?
<Stat. Theb. 4.630>	illum, illum sacris adhibete nefastis.
<Stat. Theb. 4.631>	qui laeto fodit ense patrem, qui semet in ortus / vertit et indignae regerit sua pignora matri, / et nunc ille deos Furiarurnque atra fatigat / concilia et nostros rogat haec in proelia manes, / quodsi adeo placui deflenda in tempora vates.
<Stat. Theb. 4.636>	dicam equidem, quo me Lachesis, quo torva Megaera / usque sinunt: bellum, innumero venit undique bellum / agmine.
<Stat. Theb. 4.638>	Lernaeosque trahit fatalis alumnos / Gradivus stimulis; hos terrae monstra deumque / tela manent pulchrique obitus et ab igne supremo / sontes lege morae, certa est victoria Thebis.
<Stat. Theb. 4.642>	ne trepida, nec regna ferox germanus habebit, / sed Furiae geminumque nefas, numerosque per enses, / ei mihi!
<Stat. Theb. 4.644>	crudelis vincit pater.'
<Stat. Theb. 4.644>	haec ubi fatum, / labitur et flexa dubios ambage relinquit.
<Stat. Theb. 4.646>	Interea gelidam Nemeen et conscia laudis / Herculeae dumeta vaga legione tenebant / Inaehidae; iam Sidonias avertere praedas, / sternere, ferre domos ardent instantque.
<Stat. Theb. 4.649>	quis iras / flexerit, unde morae, medius quis euntibus error, / Phoebe, doce: nos rara manent exordia famae.
<Stat. Theb. 4.652>	Marcidus edomito bellum referebat ab Haemo / Liber; ibi armiferos geminae iam sidera brumae / orgia ferre Getas canumque virescere dorso / Othryn et Icaria Rhodopen adsueverat umbra, / et iam pampineos materna ad moenia currus / promovet; effrenae dextra laevaque secuntur / lynces, et uda mero lambunt retinacula tigres, / post exsultantes spolia armentalia portant / seminecesque lupos scissasque Mimallones ursas.
<Stat. Theb. 4.661>	nec comitatus iners: sunt illic Ira Furorque / et Metus et Virtus et numquam sobrius Ardor / succiduique gradus et castra simillima regi.
<Stat. Theb. 4.664>	isque ubi pulverea Nemeen effervere nube / conspicit et solem radiis ignescere ferri.
<Stat. Theb. 4.666>	necdum compositas belli in certamina Thebas, / concussus visis, quamquam ore et pectore marcet, / aeraque tympanaque et biforem reticere tumultum / imperat, attonitas qui circum plurimus aures, / atque ita:
<Stat. Theb. 4.670>	'me globus iste meamque exscindere gentem / apparat; ex longo recalet furor; hoc mihi saevum / Argos et indomitae bellum ciet ira novercae, / usque adeone parum cineri data mater iniquo / natalesque rogi quaeque ipse micantia sensi / fulgura?
<Stat. Theb. 4.675>	relliquias etiam fusa eque sepulcrum / paelicis et residem ferro petit impia Theben.
<Stat. Theb. 4.677>	nectam fraude moras; illum, illum tendite campum, / tendite, io, comites.'
<Stat. Theb. 4.678>	Hyrcanae ad signa iugales / intumuere iubas, dicto prius adstitit arvis.
<Stat. Theb. 4.680>	Tempus erat,medii cum solem in culmina mundi / tollit anhela dies.
<Stat. Theb. 4.681>	Tibi tardus hiantibus arvis / stat vapor atque omnes admittunt aethera luci.
<Stat. Theb. 4.683>	undarum vocat ille deas mediusque silentum / incipit:
<Stat. Theb. 4.684>	'agrestes fluviorum numina Nymphae / et nostri pars magna gregis, perferte laborem, / quem damus.
<Stat. Theb. 4.686>	Argolicos paulum mihi fontibus amnes / stagnaque et errantes obducite pulvere rivos, / praecipuam Nemeen, qua nostra in moenia bellis / nunc iter.
<Stat. Theb. 4.689>	ex alto fugiat liquor; adiuvat ipse / Phoebus adhuc summo, cesset ni vestra voluntas, / limite; vim coeptis indulgent astra, meaeque / aestifer Erigones spumat canis, ite volentes, / ite in operta soli; post vos ego gurgite pleno / eliciam, et quae dona meis amplissima sacris, / vester habebit honos, nocturnaque furta licentum / cornipedum et cupidas Faunorum arcebo rapinas.'
<Stat. Theb. 4.696>	dixerat: ast illis tenuis percurrere visus / ora situs, viridisque comis exhorruit umor.
<Stat. Theb. 4.699>	protinus Inachios haurit sitis ignea campos: /
<Stat. Theb. 4.700>	diffugere undae, squalent fontesque lacusque, / et cava ferventi durescunt flumina limo.
<Stat. Theb. 4.702>	aegra solo macies, teucrique in origine culmi / inclinata seges, deceptum margine ripae / stat pecus, atque amnes quaerunt armenta natatos.
<Stat. Theb. 4.705>	sic ubi se magnis refluus suppressit in antris / Nilus et Eoae liquentia pabula brumae / ore premit, fumant desertae gurgite valles / et patris undosi sonitus exspectat hiulca / Aegyptus, donec Phariis alimenta rogatus / donet agris magnumque inducat messibus annum.
<Stat. Theb. 4.711>	Aret Lenia nocens, aret Lyrcius et ingens / Inachus advolvensque natantia saxa Charadrus / et numquam in ripis audax Erasinus et aequus / fluctibus Asterion, ille alta per avia notus / audiri et longe pastorum rumpere somnos.
<Stat. Theb. 4.716>	una tamen tacitas sed iussu numinis undas / haec quoque secreta nutrit Langia sub umbra, / nondum illi raptus dederat lacrimabile nomen / Archemorus, nec fama deae; tamen avia servat / et nemus et fluvium; manet ingens gloria Nympham, / cum tristem Hypsipylen ducibus sudatus Achaeis / ludus et atra sacrum recolet trieteris Ophelten.
<Stat. Theb. 4.723>	Ergo nec ardentes clipeos vectare nec artos / thoracum nexus — tantum sitis horrida torret — / sufficiunt: non ora modo angustisque perusti / faucibus, interior sed vis quatit, aspera pulsu / corda, gelant venae, et siccis cruor aeger adhaeret / visceribus: tunc sole putris, tunc pulvere tellus / exhalat calidam nubem, non spumeus imber / manat equum: siccis inlidunt ora lupatis, / ora catenatas procul exsertantia linguas; / nec legem dominosve pati, sed perfurit arvis / flammatum pecus, huc illuc impellit Adrastus / exploratores, si stagna Licymnia restent.
<Stat. Theb. 4.735>	si quis Amymones superet liquor: omnia caecis / ignibus hausta sedent, nec spes umentis Olympi.
<Stat. Theb. 4.737>	ceu flavam Libyen desertaque pulveris Afri / conlustrent nullaque umbratam nube Syenen.
<Stat. Theb. 4.739>	Tandem inter silvas — sic Euhius ipse pararat — / errantes subitam pulchro in maerore tuentur / Hypsipyles; illi quamvis et ad ubera Opheltes / non suus.
<Stat. Theb. 4.742>	Inachii proles infausta Lycurgi.
<Stat. Theb. 4.743>	dependet — neglecta comam nec dives amictu — / regales tamen ore notae, nec mersus acerbis / exstat honos, tunc haec adeo stupefactus Adrastus: /
<Stat. Theb. 4.746>	'diva potens nemorum — nam te vultusque pudorque / mortali de stirpe negant — .
<Stat. Theb. 4.747>	quae laeta sub isto / igne poli non quaeris aquas, succurre propinquis / gentibus: Arquitenens seu te Latonia casto / de grege transmisit thalamis, seu lapsus ab astris / non humilis fecundat amor — neque enim ipse deorum / arbiter Argolidum thalamis novus — .
<Stat. Theb. 4.752>	aspice maesta / agmina.
<Stat. Theb. 4.753>	nos ferro meritas exscindere Thebas / mens tulit, imbelli sed nunc sitis aspera fato / submittitque animos et inertia robora carpit / da fessis in rebus opem, seu turbidus amnis, / seu tibi foeda palus; nihil hae in sorte pudendum, / nil humile est: tu nunc Ventis pluvioque rogaris / pro Iove, tu refugas vires et pectora bellis / exanimata reple: sic hoc tibi sidere dextro / crescat onus.
<Stat. Theb. 4.761>	tantum reduces det flectere gressus / Iuppiter, o quanta belli donabere praeda!
<Stat. Theb. 4.763>	Direaeos tibi, diva, greges numerumque rependam / sanguinis, et magna lucus signabitur ara.'
<Stat. Theb. 4.764>	dixit, et orantis media inter anhelitus ardens / verba rapit, cursuque animae labat arida lingua; / idem omnes pallorque viros flatusque soluti / oris habet, reddit demisso Lemnia vultu: /
<Stat. Theb. 4.769>	'diva quidem vobis, etsi caelestis origo est, / unde ego?
<Stat. Theb. 4.770>	mortales utinam haud transgressa fuissem / luctibus!
<Stat. Theb. 4.771>	altricem mandati cernitis orbam / pignoris; at nostris an quis sinus uberaque ulla, / scit deus, et nobis regnum tamen et pater ingens — / sed quid ego haec, fessosque optatis demoror undis?
<Stat. Theb. 4.775>	mecum age nunc.
<Stat. Theb. 4.775>	si forte vado Langia perennes / servat aquas; solet et rabidi sub limite Caneri / semper, et Icarii quamvis iuba fulguret astri, / ire tamen.'
<Stat. Theb. 4.778>	simul haerentem, ne tarda Pelasgis / dux foret, a! miserum vicino caespite alumnum — / sic Parcae volvere — locat ponique negantis / floribus adgestis et amico murmure dulces / solatur lacrimas: qualis Berecyntia mater, / dum parvum circa iubet exsultare Tonantem / Curetas trepidos; illi certantia plaudunt / orgia, sed magnis resonat vagitibus Ide.
<Stat. Theb. 4.786>	At puer in gremio veniae telluris et alto / gramine nunc faciles sternit procursibus herbas / in vultum nitens, caram modo lactis egeno / nutricem plangore ciens iterumque renidens / et teneris meditans verba inluetantia labris / miratur nemorum strepitus aut obvia carpit / aut patulo trahit ore diem nemorique malorum / inscius et vitae multum securus inerrat.
<Stat. Theb. 4.794>	sic tener Odrysia Mavors nive, sic puer ales / vertice Maenalio, talis per litora reptans / improbus Ortygiae latus inclinabat Apollo.
<Stat. Theb. 4.797>	Illi per dumos et opaca virentibus umbris / devia; pars cingunt, pars arta plebe sequuntur / praecelerantque ducem, medium subit illa per agmen / non humili festina modo; iamque amne propinquo / rauca sonat vallis, saxosumque impulit aures / murmur: ibi exsultans conclamat ab agmine primus, / sicut erat levibus tollens vexilla maniplis / Argus 'aquae!'
<Stat. Theb. 4.804>	longusque virum super ora cucurrit / clamor 'aquae!'
<Stat. Theb. 4.805>	sic Ambracii per litora ponti / nauticus in remis iuvenum monstrante magistro / fit sonus inque vicem contra percussa reclamat / terra, salutatus cum Leucada pandit Apollo, / incubuere vadis passim discrimine nullo / turba simul primique, nequit secernere mixtos / aequa sitis, frenata suis in curribus intrant / armenta, et pleni dominis armisque feruntur / quadripedes; hos turbo rapax, hos lubrica fallunt / saxa, nec implicitos fluvio reverentia reges / proterere aut mersisse vado clamantis amici / ora.
<Stat. Theb. 4.816>	fremunt undae, longusque a fontibus amnis / diripitur, modo lene virens et gurgite puro / perspicuus nunc sordet aquis egestus ab imis / alveus; inde tori riparum et proruta turbant / gramina; iam crassus caenoque et pulvere sordens, / quamquam expleta sitis, bibitur tamen, agmina bello / decertare putes iustumque in gurgite Martem / perfurere aut captam tolli victoribus urbem.
<Stat. Theb. 4.824>	Atque aliquis regum medio circumfluus amni: /
<Stat. Theb. 4.825>	'silvarum, Nemea.
<Stat. Theb. 4.825>	longe regina virentum, / lecta Rivis sedes, quam tu non Herculis actis / dura magis, rabidi cum colla comantia monstri / augeret et tumidos animam angustaret in artus!
<Stat. Theb. 4.829>	hac saevisse tenus populorum in coepta tuorum / sufficiat: tuque o cunctis insuete domari / solibus, aeternae largitor corniger undae, / laetus eas, quacumque domo gelida ora resolvis / immortale tumens; neque enim tibi cana repostas / Bruma nives raptasque alio de fonte refundit / Arcus aquas gravidive indulgent nubila Cori.
<Stat. Theb. 4.836>	sed tuus et nulli ruis expugnabilis astro.
<Stat. Theb. 4.837>	te nec Apollineus Ladon nec Xanthus uterque / Spercheusque minax Centaureusque Lycormas / praestiterint; tu pace mihi, tu nube sub ipsa / armorum festisque super celebrabere mensas — / accipias fessisque libens iterum hospita pandas / flumina defensasque velis agnoscere turmas.'
<Stat. Theb. 4.842>	Pulsa sitis fluvio, populataque gurgitis altum / agmina linquebant ripas amnemque minorem; / acrior et campum sonipes rapit et pedes arva / implet ovans, rediere viris animique minaeque / votaque, sanguineis mixtum ceu fontibus ignem / hausissent belli magnasque in proelia mentes.
<Stat. Theb. 5.7>	dispositi in turmas rursus legemque severi / ordinis, ut cuique ante locus ductorque, monentur / instaurare vias.
<Stat. Theb. 5.9>	tellus iam pulvere primo / crescit, et armorum transmittunt fulgura silvae.
<Stat. Theb. 5.11>	qualia trans pontum Phariis deprensa serenis / rauca Paraetonio decedunt agmina Nilo, / quo fera cogit hiemps: illae clangore fugaci, / umbra fretis arvisque, volant, sonat avius aether.
<Stat. Theb. 5.15>	iam Borean imbresque pati, iam nare solutis / amnibus et nudo iuvat aestivare sub Haemo.
<Stat. Theb. 5.17>	Hic rursus simili procerum vallante corona / dux Talaionides, antiqua ut forte sub orno / stabat et admoti nixus Polynicis in hastam: /
<Stat. Theb. 5.20>	'at tamen, o quaecumque es' ait, 'cui — gloria tanta / — venimus innumera e fato debere cohortes, / quem non ipse deum sator aspernetur honorem, / dic age, quando tuis alacres absistimus undis, / quae domus aut tellus, animam quibus hauseris astris?
<Stat. Theb. 5.25>	dic, quis et ille pater?
<Stat. Theb. 5.25>	neque enim tibi numina longe, / transierit fortuna licet, maiorque per ora / sanguis, et adflicto spirat reverentia vultu.'
<Stat. Theb. 5.27>	Ingemit, et paulum fletu cunctata modesto / Lemnias orsa refert:
<Stat. Theb. 5.29>	'immania vulnera, rector, / integrare iubes, Furias et Lemnon et artis / arma inserta toris debellatosque pudendo / ense mares; redit ecce nefas et frigida cordi / Eumenis.
<Stat. Theb. 5.33>	o miserae, quibus hic furor additus!
<Stat. Theb. 5.33>	o nox!
<Stat. Theb. 5.34>	o pater!
<Stat. Theb. 5.34>	illa ego nam, pudeat ne forte benignae / hospitis, illa, duces, raptum quae sola parentem / occului.
<Stat. Theb. 5.36>	quid longa malis exordia necto?
<Stat. Theb. 5.37>	et vos arma vocant magnique in corde paratus, / hoc memorasse sat est: claro generata Thoante / servitum Hypsipyle vestri fero capta Lycurgi.'
<Stat. Theb. 5.39>	Advertere animos, maiorque et honora videri / parque operi tanto; cunctis tunc noscere casus / ortus amor, pater ante alios hortatur Adrastus: /
<Stat. Theb. 5.43>	'immo age, dum primi longe damus agmina vulgi / — nec facilis Nemee latas evolvere vires, / quippe obtenta comis et ineluetabilis umbra — / pande nefas laudesque tuas gemitusque tuorum, / unde hos advenias regno deiecta labores.'
<Stat. Theb. 5.47>	Dulce loqui miseris veteresque reducere questus, / incipit:
<Stat. Theb. 5.49>	'Aegaeo premitur circumflua Nereo / Lemnos, ubi ignifera fessus respirat ab Aetna / Mulciber; ingenti tellurem proximus umbra / vestit Athos nemorumque obseurat imagine pontum; / Thraces arant contra, Thracum fatalia nobis / litora, et inde nefas, florebat dives alumnis / terra, nec illa Samo fama Delove sonanti / peior et innumeris quas spumifer adsilit Aegon.
<Stat. Theb. 5.57>	dis visum turbare domos, nec pectora culpa / nostra vacant: nullos Veneri sacravimus ignis, / nulla deae sedes; movet et caelestia quondam / corda dolor lentoque inrepunt agmine Poenae.
<Stat. Theb. 5.61>	illa Paphon veterem centumque altaria linquens / nec vultu nec crine prior solvisse iugalem / ceston et Idalias procul ablegasse volucres / fertur, erant certe, media quae noctis in umbra / divam alios ignes maioraque tela gerentem / Tartareas inter thalamis volitasse sorores / vulgarent, utque implicitis arcana domorum / anguibus et saeva formidine nupta replesset / limina nec fidi populum miserata mariti.
<Stat. Theb. 5.70>	protinus a Lemno teneri fugistis Amores, / mutus Hymen versaeque faces et frigida iusti / cura tori!
<Stat. Theb. 5.72>	nullae redeunt in gaudia noctes, / nullus in amplexu sopor est, Odia aspera ubique / et Furor et medio recubat Discordia lecto.
<Stat. Theb. 5.75>	cura viris tumidos adversa Thracas in ora / eruere et saevam bellando frangere gentem, / cumque domus contra stantesque in litore nati, / dulcius Edonas hiemes Arctonque prementem / excipere, aut tandem tacita post proelia nocte / fractorum subitas torrentum audire ruinas.
<Stat. Theb. 5.81>	illae autem tristes — nam me tunc libera curis / virginitas annique tegunt — sub nocte dieque / adsiduis aegrae in lacrimis solantia miscent / conloquia, aut saevam spectant trans aequora Thracen.
<Stat. Theb. 5.85>	Sol operum medius summo librabat Olympo / lucentes, ceu staret, equos; quater axe sereno / intonuit, quater antra dei fumantis anhelos / exseruere apices, ventisque absentibus Aegon / motus et ingenti percussit litora ponto: /
<Stat. Theb. 5.90>	cum subito horrendas aevi matura Polyxo.
<Stat. Theb. 5.91>	tollitur in furias thalamisque insueta relictis / evolat.
<Stat. Theb. 5.92>	insano veluti Teumesia thyias / rapta deo, cum sacra vocant Idaeaque suadet / buxus et a summis auditus montibus Euhan: /
<Stat. Theb. 5.95>	sic erecta genas aciemque offusa trementi / sanguine desertam rabidis clamoribus urbem / exagitat, clausasque domos et limina pulsans / concilium vocat; infelix comitatus eunti / haerebant nati.
<Stat. Theb. 5.99>	atque illae non segnius omnes / erumpunt tectis, summasque ad Pallados arces / impetus: huc propere stipamur et ordine nullo / congestae; stricto mox ense silentia iussit / hortatrix scelerum et medio sic ausa profari: /
<Stat. Theb. 5.104>	'rem summam instinctu superum meritique doloris, / o viduae — Armate animos et pellite sexum! — / Lemniades, sancire paro; si taedet inanes / aeternum servare domos turpemque iuventae / flore situm et longis steriles in luctibus annos, / inveni, promitto, viam — nec numina desunt — / qua renovanda Venus: modo par insumite robur / luctibus, atque adeo primum hoc mihi noscere detur.
<Stat. Theb. 5.112>	tertia canet hiemps; cui conubialia vincla / aut thalami secretus honos?
<Stat. Theb. 5.113>	cui coniuge pectus / intepuit?
<Stat. Theb. 5.114>	cuius vidit Lucina labores, / dicite, vel iustos cuius pulsantia menses / vota tument?
<Stat. Theb. 5.116>	qua pace feras volucresque iugari / mos datus, heu segnes!
<Stat. Theb. 5.117>	potuitne ultricia Graius / virginibus dare tela pater laetusque dolorum / sanguine securos iuvenum perfundere somnos: /
<Stat. Theb. 5.120>	at nos volgus iners?
<Stat. Theb. 5.120>	quodsi propioribus actis / est opus, ecce animos doceat Rhodopeia coniunx, / ulta manu thalamos pariterque epulata marito.
<Stat. Theb. 5.123>	nec vos immunis scelerum securave cogo: /
<Stat. Theb. 5.124>	plena mihi domus atque ingens, en cernite, sudor.
<Stat. Theb. 5.125>	quattuor hos una, decus et solacia patris, / in gremio, licet amplexu lacrimisque morentur, / transadigam ferro saniemque et vulnera fratrum / miscebo patremque simul spirantibus addam, / ecqua tot in caedes animum promittit?
<Stat. Theb. 5.129>	' Agebat / pluribus; adverso nituerunt vela profundo: /
<Stat. Theb. 5.131>	Lcmnia classis erat.
<Stat. Theb. 5.131>	rapuit gavisa Polyxo / fortunam atque iterat:
<Stat. Theb. 5.132>	'superisne vocantibus ultro / desumus?
<Stat. Theb. 5.133>	ecce rates!
<Stat. Theb. 5.133>	deus hos, deus ultor in iras / adportat coeptisque favet, nec imago quietis / vana meae: nudo stabat Venus ense, videri / clara mihi somnosque super 'quid perditis aevum?'
<Stat. Theb. 5.136>	inquit 'age aversis thalamos purgate maritis, / ipsa faces alias melioraque foedera iungam.'
<Stat. Theb. 5.138>	dixit, et hoc ferrum stratis, hoc, credite, ferrum / imposuit, quin o miserae, dum tempus agi rem, / consulite; en validis spumant eversa lacertis / aequora, Bistonides veniunt fortasse maritae.'
<Stat. Theb. 5.142>	hinc stimuli ingentes, magnusque advolvitur astris / clamor.
<Stat. Theb. 5.144>	Amazonio Scythiam fervere tumultu / lunatumque putes agmen descendere, ubi arma / indulget pater et saevi movet ostia Belli, / nec varius fremor aut studia in contraria rapti / dissensus, ut plebe solet: furor omnibus idem, / idem animus solare domos iuvenumque senumque / praecipitare colos plenisque adfrangere parvos / uberibus ferroque omnes exire per annos, / tunc viridi luco — lucus iuga celsa Minervae / propter opacat humum niger ipse, sed insuper ingens / mons premit et gemina pereunt ealigne soles — / hic sanxere fidem, tu Martia testis Enyo / atque inferna Ceres, Stygiaeque Acheronte recluso / ante preces venere deae; sed fallit ubique / mixta venus, venus arma tenet, venus admovet iras.
<Stat. Theb. 5.159>	nec de more cruor: natum Charopeia coniunx / obtulit, accingunt sese et mirantia ferro / pectora congestisque avidae simul undique dextris / perfringunt, ae dulce nefas in sanguine vivo / coniurant, matremque recens circumvolat umbra, / talia cernenti mihi quantus in ossibus horror, / quisve per ora color!
<Stat. Theb. 5.165>	qualis cum cerva cruentis / circumventa lupis, nullum cui pectore molli / robur et in volucri tenuis fiducia cursu, / praecipitat suspensa fugam, iamiamque teneri / credit et elusos audit concurrere morsus.
<Stat. Theb. 5.170>	Illi aderant, primis iamque offendere carinae / litoribus, certant saltu contingere terram / praecipites, miseri, quos non aut horrida virtus / Marte sub Odrysio, aut medii inclementia ponti / hauserit!
<Stat. Theb. 5.174>	alta etiam superum delubra vaporant / promissasque trahunt pecudes: niger omnibus aris / ignis, et in nullis spirat deus integer extis.
<Stat. Theb. 5.177>	tardius umenti noctem deiecit Olympo / Iuppiter et versum miti, reor, aethera cura / sustinuit, dum fata vetat, nec longius umquam / cessavcre novae perfecto sole tenebrae.
<Stat. Theb. 5.181>	sera tamen mundo venerunt astra, sed illis / et Paros et nemorosa Thasos crebraeque relucent / Cyelades; una gravi penitus latet obruta caelo / Lemnos,in hane tristes nebulae,et plagacaeca superne / texitur, una vagis Lemnos non agnita nautis.
<Stat. Theb. 5.186>	iam domibus fusi et nemorum per opaea sacrorum / ditibus indulgent epulis vacuantque profundo / aurum immane mero, dum quae per Strymona pugnae, / quis Rhodope gelidove labor sudatus in Haemo, / enumerare vacat, nec non, manus impia, nuptae / serta inter festasque dapes quo maxima cultu / quaeque iacent; dederat mites Cytherea suprema / nocte viros longoque brevem post tempore pacem / nequiquam et miseros perituro adflaverat igni.
<Stat. Theb. 5.195>	conticuere chori, dapibus ludoque licenti / fit modus et primae decrescunt murmura noctis, / cum consanguinei mixtus caligine Leti / rore madens Stygio morituram amplectitur urbem / Somnus et implacido fundit gravia otia cornu / secernitque viros, vigilant nuptaeque nurusque / in scelus, atque hilares acuunt fera tela Sorores, / invasere nefas, cuncto sua regnat Erinys / pectore, non aliter Scythicos armenta per agros / Hyrcanae elausere leae, quas exigit ortu / prima fames, a vidique implorant ubera nati.
<Stat. Theb. 5.206>	quos tibi nam, dubito, scelerum de mille figuris / expediam casus.
<Stat. Theb. 5.207>	Elymum temeraria Gorge / evinctum ramis altaque in mole tapetum / efflantem somno crescentia vina superstans / vulnera disiecta rimatur veste, sed illum / infelix sopor admota sub morte refugit, / turbidus incertumque oculis vigilantibus hostem / occupat amplexu, nec segnius illa tenentis / pone adigit costas, donec sua pectora ferro / tangeret, is demum sceleri modus; ora supinat / blandus adhuc oculisque tremens et murmure Gorgen / quaerit et indigno non solvit bracchia collo.
<Stat. Theb. 5.218>	non ego nunc volgi quamquam crudelia pandam / funera, sed propria luctus de stirpe recordor: /
<Stat. Theb. 5.220>	quod te, nave Cydon, quod te per colla refusis / intactum, Crenaee, comis, quibus ubera mecum / obliquumque a patre genus, fortemque, timebam / quem desponsa, Gyan vidi lapsare eruentae / vulnere Myrmidones, quodque inter serta torosque / barbara ludentem fodiebat Epopea mater.
<Stat. Theb. 5.226>	fiet super aequaevum soror exarmata Lyeaste / Cydimon, heu similes perituro in corpore vultus / aspiciens floremque genae et quas finxerat auro / ipsa comas, cum saeva parens iam coniuge fuso / adstitit impellitque minis atque ingerit ensem.
<Stat. Theb. 5.231>	ut fera, quae rabiem placido desueta magistro / tardius arma movet stimulisque et verbere crebro / in mores negat ire suos, sic illa iacenti / incidit undantemque sinu conlapsa cruorem / excipit et laceros premit in nova vulnera crines.
<Stat. Theb. 5.236>	ut vero Alcimeden etiamnum in murmure truncos / ferre patris vultus et egentem sanguinis ensem / conspexi, riguere comae atque in viscera saevus / horror iit: meus ille Thoas, mea dira videri / dextra mihi!
<Stat. Theb. 5.240>	extemplo thalamis turbata paternis / inferor.
<Stat. Theb. 5.241>	ille quidem dudum — quis magna tuenti / somnus? — agit versans secum, etsi lata recessit / urbe domus, quinam strepitus, quae murmura noctis, / cur fremibunda quies?
<Stat. Theb. 5.244>	trepido scelus ordine pando, / quis dolor, unde animi:
<Stat. Theb. 5.245>	'vis nulla arcere furentes; / hac sequere, o miserande; premunt aderuntque moranti, / et mecum fortasse cades' his motus et artus / erexit stratis, ferimur per devia vastae / urbis et ingentem nocturnae caedis acervum / passim, ut quosque sacris crudelis vespera lucis / straverat, occulta speculamur nube latentes, / hic impressa toris ora exstantesque reclusis / pectoribus capillos magnarum et fragmina trunca / hastarum et ferro laceras per corpora vestes, / crateras pronos epulasque in caede natant.e
<Stat. Theb. 5.255>	s / cernere erat, iugulisque modo torrentis apertis / sanguine permixto redeuntem in pocula Bacchum, / hic iuvenum manus et nullis violabilis armis / turba senes, positique patrum super ora gementum / semineces pueri trepidas in limine vitae / singultant animas, gelida non sacvius Ossa / luxuriant Lapitharum epulae, si quando profundo / Nubigenae caluere mero; vix primus ab ira / pallor, et impulsis surgunt ad proelia mensis.
<Stat. Theb. 5.265>	Tunc primum sese trepidis sub nocte Thyoneus / detexit, nato portans extrema Thoanti / subsidia, et multa subitus cum luce refulsit, / adgnovi: non ille quidem turgentia sertis / tempora nec flava crinem destrinxerat uva: /
<Stat. Theb. 5.270>	nubilus indignumque oculis liquentibus imbrem / adloquitur:
<Stat. Theb. 5.271>	'dum fata dabant tibi, nate, potentem / Lemnon et externis etiam servare timendam / gentibus, haud umquam iusto mea cura labori / destitit: absciderunt tristes crudelia Parcae / stamina, nec dictis, supplex quae plurima fudi / ante Iovem frustra, lacrimisque avertere luctus / contigit; infandum natae concessit honorem, / adcelerate fugam, tuque, o mea digna propago, / hac rege, virgo, patrem, gemini qua bracchia muri / litus eunt: illa, qua rere silentia, porta / stat funesta Venus ferroque accincta furentes / adiuvat — unde manus, unde haec Mavortia divae / pectora? — : tu lato patrem committe profundo, / succedam curis.'
<Stat. Theb. 5.284>	ita fatus in aera rursus / solvitur et nostrum, visus arcentibus umbris, / mitis iter longae claravit limite flammae.
<Stat. Theb. 5.287>	qua data signa, sequor; dein curvo robore clausum / dis pelagi ventisque et Cycladas Aegaeoni / amplexo commendo patrem, nec fletibus umquam / fit modus alternis, ni iam dimittat Eoo / Lucifer astra polo.
<Stat. Theb. 5.291>	tunc demum litore rauco / multa metu reputans et vix confisa Lyaeo / dividor, ipsa gradu nitente, sed anxia retro / pectora, nec requies, quin et surgentia caelo / flamina et e cunctis prospectem collibus undas.
<Stat. Theb. 5.296>	exoritur pudibunda dies, caelumque retexens / aversum Lemno iubar et declinia Titan / opposita iuga nube refert, patuere furores / nocturni, lucisque novae formidine cunctis, / quamquam inter similes, subitus pudor; impia terrae / infodiunt scelera aut festinis ignibus urunt.
<Stat. Theb. 5.302>	iam manus Eumenidum captasque refugerat arces / exsaturata venus; licuit sentire, quid ausae, / et turbare comas et lumina tingere fletu, / insula dives agris opibusque armisque virisque, / nota situ et Getico nuper ditata triumpho, / non maris incursu, non hoste, nec aethere laevo / perdidit una omnes orbata excisaque fundo / indigenas: non arva viri, non aequora vertunt, / conticuere domus, cruor altus et oblita crasso / cuncta rubent tabo, magnaeque in moenibus urbis / nos tantum et saevi spirant per culmina manes, / ipsa quoque arcanis tecti in penetralibus alto / molior igne pyram, sceptrum super armaque patris / inicio et notas regum velamina vestes, / ac prope maesta rogum confusis ignibus adsto / ense cruentato, fraudemque et inania busta / plango metu, si forte premant, cassumque parenti / omen et hac dubios leti precor ire timores, / his mihi pro meritis, ut falsi criminis astu / parta fides, regna et solio considere patris / — supplicium! — datur, anne illis obsessa negarem?
<Stat. Theb. 5.323>	accessi, saepe ante deos testata fidemque / immeritasque manus; subeo — pro dira potestas / ! — exsangue imperium et maestam sine culmine Lemnon.
<Stat. Theb. 5.326>	iam magis atque magis vigiles dolor angere sensus, / et gemitus clari, et paulatim invisa Polyxo, / iam meminisse nefas, iam ponere manibus aras / concessum et multum eineres iurare sepultos, / sic ubi duetorem trepidae stabulique maritum, / quem penes et saltus et adultae gloria gentis, / Massylo frangi stupuere sub hoste iuvencae, / it truncum sine honore pecus, regemque peremptum / ipse ager, ipsi amnes et muta armenta queruntur.
<Stat. Theb. 5.335>	Ecce autem aerata dispellens aequora prora / Pelias intacti late subit hospita ponti / pinus; agunt Minyae, geminus fragor ardua canet / per latera, abruptam eredas radicibus ire / Ortygiam aut fractum pelago decurrere montem, / ast ubi suspensis siluerunt aequora tonsis, / mitior et senibus cygnis et pectine Phoebi / vox media de puppe venit, maria ipsa carinae / accedunt, post nosse datum est: Oeagrius illic / acclinis malo mediis intersonat Orpheus / remigiis tantosque iubet nescire labores.
<Stat. Theb. 5.346>	illis in Scythicum Borean iter oraque primi / Cyaneis artata maris, nos Thracia visu / bella ratae vario tecta incursare tumultu, / densarum pecudum aut fugientum more volucrum, / heu ubi nunc furiae?
<Stat. Theb. 5.350>	portus amplexaque litus / moenia, qua longe pelago despectus aperto, / seandimus et celsas turres; huc saxa sudesque / armaque maesta virum atque infectos caedibus enses / subvectant trepidae; quin et squalentia texta / thoracum et voltu galeas intrare soluto / non pudet; audaces rubuit mirata catervas / Pallas, et averso risit Gradivus in Haemo.
<Stat. Theb. 5.358>	tunc primum ex animis praeceps amentia cessit, / nec ratis illa salo, sed divum sera per aequor / iustitia et poenae scelerum adventare videntur.
<Stat. Theb. 5.361>	iamque aberant terris, quantum Cortynia currunt / spicula, caeruleo gravidam cum Iuppiter imbri / ipsa super nubem ratis armamenta Pelasgae / sistit agens; inde horror aquis, et raptus ab omni / sole dies miscet tenebras, quis protinus unda / concolor; obnixi lacerant cava nubila venti / diripiuntque fretum, nigris redit umida tellus / verticibus, totumque notis certantibus aequor / pendet et arquato iamiam prope sidera dorso / frangitur, incertae nec iam prior impetus alno, / sed labat exstantem rostris modo gurgite in imo, / nune caelo Tritona ferens, nee robora prosunt / semideum heroum, puppemque insana flagellat / arbor et instabili procumbens pondere curvas / raptat aquas, remique eadunt in peetus inanes.
<Stat. Theb. 5.376>	nos quoque per rupes murorumque aggere ab omni, / dum labor ille viris fretaque indignantur et austros, / desuper invalidis fluitantia tela lacertis — / quid non ausa manus? — Telamona et Pelea eontra / spargimus, et nostro petitur Tirynthius areu.
<Stat. Theb. 5.381>	illi — quippe simul bello pelagoque laborant — / pars clipeis munire ratem, pars aequora fundo / egerere; ast alii pugnant, sed inertia motu / corpora, suspensaeque carent conamine vires, / instamus iaetu telorum, et ferrea nimbis / certat hiemps, vastaeque sudes fractique molares / spieulaque et multa erinitum missile flamma / nune pelago, nune puppe cadunt, dat operta fragorem / pinus, et abiunetis regemunt tabulata cavernis, / talis Hyperborea viridis nive verberat agros / Iuppiter; obruitur eampis genus omne ferarum, / deprensaeque cadunt volucres, et messis amaro / strata gelu, fragor inde iugis, inde amnibus irae.
<Stat. Theb. 5.394>	ut vero elisit nubes Iove tortus ab alto / ignis et ingentes patuere in fulmine nautae, / deriguere animi, manibusque horrore remissis / arma aliena eadunt, rediit in pectora sexus.
<Stat. Theb. 5.398>	cernimus Aeacidas murisque immane minantem / Ancaeum et longa pellentem cuspide rupes / Iphiton; attonito manifestus in agmine supra est / Amphitryoniades puppemque alternus utrimque / ingravat et medias ardet descendere in undas, / at levis et miserae nondum mihi notus Iason / transtra per et remos impressaque terga virorum / nunc magnum Oeniden, nunc ille hortatibus Idan / et Talaum et cana rorantem aspargine ponti / Tyndariden iterans gelidique in nube parentis / vela laborantem Calain subnectere malo / voce manuque rogat; quatiunt impulsibus illi / nunc freta, nunc muros, sed nec spumantia cedunt / aequora, et incussae redeunt a turribus hastae, / ipse graves fluctus clavumque audire negantem / lassat agens Tiphys palletque et plurima mutat / imperia ac laevas dextrasque obtorquet in undas / proram navifragis avidam concurrere saxis, / donec ab extremae cuneo ratis Aesone natus / Palladios oleae, Mopsi gestamina, ramos / extulit et socium turba prohibente poposcit / foedera; praecipites vocem involvere procellae, / tunc modus armorum, pariterque exhausta quierunt / flamina, confusoque dies respexit Olympo.
<Stat. Theb. 5.422>	quinquaginta illi, trabibus de more revinetis, / eminus abrupto quatiunt nova litora saltu, / magnorum decora alta patrum, iam fronte sereni / noscendique habitu, postquam tumor iraque cessit / vultibus, arcana sic fama erumpere porta / caelicolas, si quando domos litusque rubentum / Aethiopum et mensas amor est intrare minores; / dant Fluvii Montesque locum, tum Terra superbit / gressibus et paulum respirat caelifer Atlans.
<Stat. Theb. 5.431>	Hic et ab adserto nuper Marathone superbum / Thesea et Ismarios, Aquilonia pignora, fratres, / utraque quis rutila stridebant tempora pinna, / cernimus, hic Phoebo non indignante priorem / Admetum et durae similem nihil Orphea Thracae, / tunc prolem Calydone satam generumque profundi / Nereos.
<Stat. Theb. 5.437>	ambiguo visus errore lacessunt / Oebalidae gemini; chlamys huic, chlamys ardet et illi, / ambo hastile gerunt, umeros exsertus uterque, / nudus uterque genas, simili coma fulgurat astro.
<Stat. Theb. 5.441>	audet iter magnique sequens vestigia mutat / Herculis et tarda quamvis se mole ferentem / vix cursu tener aequat Hylas Lernaeaque tollens / arma sub ingenti gaudet sudare pharetra.
<Stat. Theb. 5.445>	Ergo iterum Venus et tacitis corda aspera flammis / Lemniadum pertemptat Amor.
<Stat. Theb. 5.446>	tunc regia Iuno / arma habitusque virum pulchraeque insignia gentis / mentibus insinuat, certatimque ordine cunctae / hospitibus patuere fores; tunc primus in aris / ignis, et infandis venere oblivia curis; / tunc epulae felixque sopor noctesque quietae, / nec superum sine mente, reor, placuere fatentes.
<Stat. Theb. 5.453>	forsitan et nostrae fatum excusabile culpae / noscere cura, duces, cineres furiasque meorum / testor: ut externas non sponte aut crimine taedas / attigerim — scit cura deum — etsi blandus Iason / virginibus dare vincla novis: sua iura cruentum / Phasin habent; alios, Colchi, generatis amores, / iamque exuta gelu tepuerunt sidera longis / solibus, et velox in terga revolvitur annus.
<Stat. Theb. 5.461>	iam nova progenies partusque in vota soluti, / et non speratis clamatur Lemnos alumnis.
<Stat. Theb. 5.463>	nec non ipsa tamen thalami monimenta coacti / enitor geminos, duroque sub hospite mater / nomen avi renovo; nec quae fortuna relictis / nosse datur, iam plena quater quinquennia pergunt, / si modo fata sinunt aluitque rogata Lycaste.
<Stat. Theb. 5.468>	Detumuere animi-maris, et clementior Auster / vela vocat: ratis ipsa moram portusque quietos / odit et adversi tendit retinacula saxi.
<Stat. Theb. 5.471>	inde fugam Minyae, sociosque appellat Iason / efferus, o utinam iam tunc mea litora rectis / praetervectus aquis, cui non sua pignora cordi, / non promissa fides; certe stat fama remotis / gentibus: aequorei redierunt vellera Phrixi.
<Stat. Theb. 5.476>	ut stata lux pelago venturumque aethera sensit / Tiphys et occidui rubuere cubilia Phoebi, / heu iterum gemitus, iterumque novissima nox est.
<Stat. Theb. 5.479>	vix reserata dies, et iam rate celsus Iason / ire iubet, primoque ferit dux verbere pontum.
<Stat. Theb. 5.481>	illos e seopulis et summo vertice montis / spumea porreeti dirimentes terga profundi / prosequimur visu, donec lassavit euntes / lux oculos longumque polo contexere visa est / aequor et extremi pressit freta margine caeli.
<Stat. Theb. 5.486>	Fama subit portus, vectum trans alta Thoanta / fraterna regnare Chio, mihi erimina nulla, / et vacuos arsisse rogos; fremit impia plebes, / sontibus accensae stimulis facinusque reposeunt.
<Stat. Theb. 5.490>	quin etiam occultae vulgo increbrescere voces: /
<Stat. Theb. 5.491>	'solane fida suis, nos autem in funera laetae?
<Stat. Theb. 5.492>	non deus haec latumque?
<Stat. Theb. 5.492>	quid imperat urbe nefanda?'
<Stat. Theb. 5.492>	talibus exanimis dictis — et triste propinquat / supplicium, nec regna iuvant — vaga litora furtim / incomitata sequor funestaque moenia linquo, / qua fuga nota patris; sed non iterum obvius Euhan, / nam me praedonum manus hue adpulsa tacentem / abripit et vestras famulam transmittit in oras.'
<Stat. Theb. 5.498>	Talia Lernaeis iterat dum regibus exsul / Lemnias et longa solatur damna querella, / immemor absentis — sic di suasistis! — alumni, / ille graves oeulos languentiaque ora comanti / mergit humo, fessusque diu puerilibus actis / labitur in somnos, prensa manus haeret in herba.
<Stat. Theb. 5.505>	Interea campis, nemoris sacer horror Achaei, / terrigena exoritur serpens, tractuque soluto / immanem sese vehit ac post terga relinquit, / livida fax oculis, tumidi stat in ore veneni / spuma virens, ter lingua vibrat, terna agmina adunci / dentis, et auratac crudelis gloria fronti / prominet.
<Stat. Theb. 5.511>	Inachii sanctum dixere Tonanti / agricolae, cui cura loci et silvestribus aris / pauper honos; nunc ille dei circumdare templa / orbe vago labens, miserae nunc robora silvae / atterit et vastas tenuat complexibus ornos; / saepe super fluvios geminae iacet aggere ripae / continuus, squamisque incisus adaestuat amnis, / sed nunc, Ogygii iussis quando omnis anhelat / terra dei trepidaeque latent in pulvere Nymphae, / saevior anfractu laterum sinuosa retorquens / terga solo siccique nocens furit igne veneni, / stagna per arentesque lacus fontesque repressos / volvitur et vacuis fluviorum in vallibus errat, / incensusque siti liquidum nunc aera lambit / ore supinato, nunc arva gementia radens / pronus adhaeret humo, si quid viridantia sudent / gramina; percussae calidis adflatibus herbae, / qua tulit ora, cadunt, moriturque ad sibila campus: /
<Stat. Theb. 5.529>	quantus ab Arctois discriminat aethera plaustris / Anguis et usque Notos alienumque exit in orbem; / quantus et ille sacri spiris intorta movebat / cornua Parnassi, donec tibi, Delie, fixus / vexit harundineam centeno volnere silvam.
<Stat. Theb. 5.534>	Quis tibi, parve, deus tam magni pondera fati / sorte dedit?
<Stat. Theb. 5.535>	tune hoc vix prima ad limina vitae / hoste iaces?
<Stat. Theb. 5.536>	an ut inde sacer per saecula Grais / gentibus et tanto dignus morerere sepulcro?
<Stat. Theb. 5.538>	occidis extremae destrictus verbere caudae / ignaro serpente puer, fugit ilicet artus / somnus, et in solam patuerunt lumina mortem.
<Stat. Theb. 5.541>	cum tamen attonito moriens vagitus in auras / excidit et ruptis immutuit ore querellis, / qualia non totas peragunt insomnia voces, / audiit Hypsipyle, facilemque negantia cursum / exanimis genua aegra rapit; iam certa malorum / mentis ab augurio sparsoque per omnia visu / lustrat humum quaerens et nota vocabula parvo / nequiquam ingeminans: nusquam ille, et prata recentes / amisere notas, viridi piger accubat hostis / collectus gyro spatiosaque iugera complet, / sic etiam obliqua cervicem expostus in alvo.
<Stat. Theb. 5.552>	horruit infelix visu longoque profundum / incendit clamore nemus; nec territus ille, / sed iacet; Argolicas ululatus flebilis aures / impulit; extemplo monitu ducis advolat ardens / Arcas eques causamque refert, tunc squamea demum / torvus ad armorum radios fremitumque virorum / colla movet: rapit ingenti conamine saxum, / quo discretus ager, vacuasque impellit in auras / arduus Hippomedon, quo turbine bellica quondam / librati saliunt portarum in claustra molares.
<Stat. Theb. 5.562>	cassa ducis virtus: iam mollia colla refusus / in tergum serpens venientem evaserat ictum, / dat sonitum tellus, nemorumque per avia densi / dissultant nexus.'
<Stat. Theb. 5.565>	at non mea vulnera' clamat / et trabe fraxinea Capaneus subit obvius 'umquam / effugies, seu tu pavidi ferus incola luci, / sive deis, utinamque deis, concessa voluptas, / non, si consertum super haec mihi membra Giganta / subveheres.'
<Stat. Theb. 5.570>	volat hasta tremens et hiantia monstri / ora subit linguaeque secat fera vinela trisulcae, / perque iubas stantes capitisque insigne corusci / emicat, et nigri sanie perfusa cerebri / Agitur alta solo.
<Stat. Theb. 5.574>	longus vix tota peregit / membra dolor, rapido celer ille volumine telum / circuit avulsumque ferens in opaca refugit / templa dei; hic magno tellurem pondere mensus / implorantem animam dominis adsibilat aris.
<Stat. Theb. 5.579>	illum et cognatae stagna indignantia Lernae, / floribus et vernis adsuetae spargere Nymphae, / et Nemees reptatus ager, lucosque per omnis / silvicolae fracta gemuistis harundine, Fauni, / ipse etiam e summa iam tela poposcerat aethra / Iuppiter, et dudum nimbique hiemesque coibant, / ni minor ira deo gravioraque tela mereri / servatus Capaneus; moti tamen aura cucurrit / fulminis et summas libavit vertice cristas.
<Stat. Theb. 5.588>	Iamque pererratis infelix Lemnia campis, / liber ut angue locus, modico super aggere longe / pallida sanguineis infectas roribus herbas / prospicit, huc magno cursum rapit effera luctu / agnoscitque nefas, terraeque inlisa nocenti / fulminis in morem non verba in funere primo, / non lacrimas habet: ingeminat misera oscula tantum / incumbens animaeque fugam per membra tepentem / quaerit hians, non ora loco, non pectora restant, / rapta cutis, tenuia ossa patent nexusque madentes / sanguinis imbre novi, totumque in vulnere corpus, / ac velut aligerae sedem fetusque parentis / cum piger umbrosa populatus in ilice serpens, / illa redit querulaeque domus mirata quietem / iam stupet impendens advectosque horrida maesto / excutit ore cibos, cum solus in arbore paret / sanguis et errantes per capta cubilia plumae.
<Stat. Theb. 5.605>	Ut laceros artus gremio miseranda recepit / intexitque comis, tandem laxata dolori / vox invenit iter, gemitusque in verba soluti: /
<Stat. Theb. 5.608>	'o mihi desertae natorum dulcis imago, / Archemore, o rerum et patriae solamen ademptae / servitiique decus, qui te, mea gaudia, sontes / exstinxere dei, modo quem digressa reliqui / lascivum et prono vexantem gramina cursu?
<Stat. Theb. 5.613>	heu ubi siderei vultus?
<Stat. Theb. 5.613>	ubi verba ligatis / imperfecta sonis risusque et murmura soli / intellecta mihi?
<Stat. Theb. 5.615>	quotiens tibi Lemnon et Argo / sueta loqui et longa somnum suadere querella!
<Stat. Theb. 5.617>	sic equidem luctus solabar et ubera parvo / iam materna dabam, cui nunc venit inritus orbae / lactis et infelix in vulnera liquitur imber.
<Stat. Theb. 5.620>	nosco deos: o dura mei praesagia somni / nocturnique metus, et numquam impune per umbras / attonitae mihi visa venus!
<Stat. Theb. 5.622>	quos arguo divos?
<Stat. Theb. 5.623>	ipsa ego te — quid enim timeam moritura fateri? — / exposui fatis, quae mentem insania traxit?
<Stat. Theb. 5.625>	tantane me tantae tenuere oblivia curae?
<Stat. Theb. 5.626>	dum patrios casus famaeque exorsa retracto / ambitiosa meae — pietas haec magna fidesque / ! — cxsolvi tibi, Lemne, nefas; ubi letifer anguis, / ferte, duces, meriti si qua est mihi gratia duri, / si quis honos dictis, aut vos exstinguite ferro, / ne tristes dominos orbamque inimica revisam / Eurydicen, quamquam haud illi mea cura dolendo / cesserit, hocne ferens onus inlaetabile matris / transfundam gremio?
<Stat. Theb. 5.634>	quae me prius ima sub umbras / mergat humus?'
<Stat. Theb. 5.635>	simul haec terraque et sanguine voltum / sordida magnorum circa vestigia regum / vertitur, et tacite maerentibus imputat undas.
<Stat. Theb. 5.638>	Et iam sacrifici subitus per tecta Lycurgi / nuntius implerat lacrimis ipsumque domumque, / ipsum adventantem Persei vertice sancto / montis, ubi averso dederat prosecta Tonanti, / et caput iratis rediens quassabat ab extis, / hic sese Argolicis immunem servat ab armis / haud animi vacuus, sed templa araeque tenebant, / necdum etiam responsa deum monitusque vetusti / exciderant voxque ex adytis accepta profundis: /
<Stat. Theb. 5.647>	'prima, Lycurge, dabis Dircaeo funera bello.'
<Stat. Theb. 5.647>	id cavet, et maestus vicini pulvere Martis / angitur ad lituos periturisque invidet armis.
<Stat. Theb. 5.650>	Ecce — fides superum! — laceras comitata Thoantis / advehit exsequias, contra subit obvia mater, / femineos coetus plangentiaque agmina ducens, / at non magnanimo pietas ignava Lycurgo: /
<Stat. Theb. 5.654>	fortior ille malis, lacrimasque insana resorbet / ira patris, longo rapit arva morantia passu / vociferans:
<Stat. Theb. 5.656>	'illa autem ubinam, cui parva cruoris / laetave damna mei?
<Stat. Theb. 5.657>	vivitne?
<Stat. Theb. 5.657>	impellite raptam, / ferte citi comites; faxo omnis fabula Lemni / et pater et tumidae generis mendacia sacri / exciderint.'
<Stat. Theb. 5.660>	ibat letumque inferre parabat / ense furens rapto; venienti Oeneius heros / impiger obiecta proturbat pectora parma, / ac simul infrendens:
<Stat. Theb. 5.663>	'siste hunc, vesanc, furorem, / quisquis es!'
<Stat. Theb. 5.664>	et pariter Capaneus acerque reducto / adfuit Hippomedon rectoque Erymanthius ense, / ac iuvenem multo praestringunt lumine; at inde / agrestum pro rege manus, quos inter Adrastus / mitius et sociae veritus commercia vittae / Amphiaraus ait:
<Stat. Theb. 5.669>	'ne, quaeso!
<Stat. Theb. 5.669>	absistite ferro, / unus avum sanguis, neve indulgete furori, / tuque prior.'
<Stat. Theb. 5.671>	sed non sedato pectore Tydeus / subicit:
<Stat. Theb. 5.672>	'anne ducem servatricemque cohortis / Inachiac ingratis coram tot milibus ausus / mactare in tumulos — quanti pro funeris ultor! — / cui regnum genitorque Thoas et lucidus Euhan / stirpis avus?
<Stat. Theb. 5.676>	timidone parum, quod gentibus actis / undique in arma tuis inter rapida agmina pacem / solus habes?
<Stat. Theb. 5.678>	habeasque, et te victoria Graium / inveniat tumulis etiamnum haec fata gementem,' / Dixerat, et tandem cunctante modestior ira / ille refert:
<Stat. Theb. 5.681>	'equidem non vos ad moenia Thebes / rebar, at hostiles huc advenisse catervas, / pergite in exscidium, socii si tanta voluptas / sanguinis, imbuite arma domi, atque haec inrita dudum / templa Iovis — quid enim haud licitum? — ferat impius ignis, / si vilem, tanti premerent cum pectora luctus, / in famulam ius esse ratus dominoque ducique, / sed videt haec, videt ille deum regnator, et ausis / sera quidem, manet ira tamen.'
<Stat. Theb. 5.689>	sic fatus, et arces / respicit, atque illic alio certamine belli / tecta fremunt; volucres equitum praeverterat alas / Fama recens, geminos alis amplexa tumultus: /
<Stat. Theb. 5.693>	illi ad fata rapi atque illi iam occumbere leto, / sic meritam Hypsipylen iterant, creduntque, nec irae / fit mora, iamque faces et tela penatibus instant, / vertere regna fremunt raptumque auferre Lycurgum / cum Iove cumque aris; resonant ululatibus aedes / femineis, versusque dolor dat terga timori, / Alipedum curru sed enim sublimis Adrastus / secum ante ora virum fremibunda Thoantida portans / it medius turmis, et 'parcite, parcite!'
<Stat. Theb. 5.701>	clamat, / 'nil actum saeve, meritus nec tale Lyeurgus / excidium, gratique inventrix fluminis ecce ' / sic ubi diversis maria evertere procellis / hinc Boreas Furiisque, illinc niger imbribus Auster, / pulsa dies regnantque hiemes, venit aequoris alti / rex sublimis equis, geminusque ad spumea Triton / frena natalis late pelago dat signa cadenti, / et iam plana Thetis, montesque et litora crescunt.
<Stat. Theb. 5.710>	Quis superum tanto solatus funera voto / pensavit lacrimas inopinaque gaudia maestae / rettulit Hypsipylae?
<Stat. Theb. 5.712>	tu gentis conditor, Euhan, / qui geminos iuvenes Lemni de litore vectos / intuleras Nemeac mirandaque fata parabas.
<Stat. Theb. 5.715>	causa viae genetrix, nec inhospita tecta Lycurgi / praebuerant aditus, et protinus ille tyranno / nuntius exstinctae miserando vulnere prolis.
<Stat. Theb. 5.718>	ergo adsunt comites — pro fors et caeca futuri / mens hominum! — regique favent; sed Lemnos ad aures / ut primum dictusque Thoas, per tela manusque / inruerant, matremque avidis complexibus ambo / diripiunt flentes alternaque pectora mutant.
<Stat. Theb. 5.723>	illa velut rupes immoto saxea visu / haeret et expertis non audet credere divis.
<Stat. Theb. 5.725>	ut vero et vultus et signa Argoa relictis / ensibus atque umeris amborum intextus Iason, / cesserunt luctus, turbataque munere tanto / conruit, atque alio maduerunt lumina fletu.
<Stat. Theb. 5.729>	addita signa polo, laetoque ululante tumultu / tergaque et aera dei motas crepuere per auras.
<Stat. Theb. 5.731>	Tunc pius Oeclides, ut prima silentia volgi / mollior ira dedit placidasque accessus ad aures: /
<Stat. Theb. 5.733>	'audite, o ductor Nemeae lectique potentes / Inachidae, quae certus agi manifestat Apollo.
<Stat. Theb. 5.735>	iste quidem Argolicis haud olim indebitus armis / luctus adest, recto descendunt limite Parcae: /
<Stat. Theb. 5.737>	et sitis interitu fluviorum et letifer anguis, / et puer, heu nostri signatus nomine fati, / Archemorus, cuncta haec superum demissa suprema / mente fluunt, differte animos festinaque tela / ponite; mansuris donandus honoribus infans, / et meruit; det pulchra suis libamina virtus / manibus, atque utinam plures innectere pergas, / Phoebe, moras, semperque novis bellare vetemur / casibus, et semper Thebe funesta recedas!
<Stat. Theb. 5.746>	at vos magnorum transgressi fata parentum / felices, longum quibus hinc per saecula nomen, / dum Lernaea palus et dum pater Inachus ibit, / dum Nemea tremulas campis iaculabitur umbras, / ne fletu violate sacrum, ne plangite divos: /
<Stat. Theb. 5.751>	nam deus iste, deus, Pyliae nec fata senectae / maluerit, Phrygiis aut degere longius annis.'
<Stat. Theb. 5.752>	fmierat, caeloque cavam nox induit umbram.
<Stat. Theb. 6.1>	Nuntia multivago Danaas perlabitur urbes / Fama gradu, sancire novo sollemnia busto / Inachidas ludumque super, quo Martia bellis / praesudare paret seseque accendere virtus.
<Stat. Theb. 6.5>	Graium ex more decus: primus Pisaea per arva / hunc pius Alcides Pelopi certavit honorem / pulvereumque fera crinem detersit oliva: /
<Stat. Theb. 6.8>	proxima vipereo celebratur libera nexu / Phocis, Apollineae bellum puerile pharetrae; / mox circum tristes servata Palaemonis aras / nigra superstitio, quotiens animosa resumit / Leucothea gemitus et amica ad litora festa / tempestate venit: planctu conclamat uterque / Isthmos.
<Stat. Theb. 6.14>	Echioniae responsant flebile Thebae, / et nunc eximii regum, quibus Argos alumnis / conexum caelo, quorumque ingentia tellus / Aonis et Tyriae suspirant nomina matres, / concurrunt nudasque movent in proelia vires: /
<Stat. Theb. 6.19>	ceu primum ausurae trans alta ignota biremes, / seu Tyrrhenam hiemem, seu stagna Aegaea lacessant, / tranquillo prius arma lacu clavumque levesque / explorant remos atque ipsa pericula discunt; / at cum experta cohors, tune pontum inrumpere fretae / longius ereptasque oculis non quaerere terras.
<Stat. Theb. 6.25>	Clara laboriferos caelo Tithonia currus / extulerat vigilesque deae pallentis habenas / et Nox et cornu fugiebat Somnus inani; / iam plangore viae, gemitu iam regia mugit / flebilis, acceptos longe nemora avia frangunt / multiplicantque sonos, sedet ipse exutus honoro / vittarum nexu genitor squalentiaque ora / sparsus et incultam ferali pulvere barbam, / asperior contra planctusque egressa viriles / exemplo famulas premit hortaturque volentes / orba parens, lacerasque super prorumpere nati / relliquias ardet totiensque avolsa refertur, / arcet et ipse pater, mox ut maerentia dignis / vultibus Inachii penetrarunt limina reges, / ceu nova tunc clades et primo saueius infans / vulnere letalisve inrumperet atria serpens, / sic alium ex alio quamquam lassata fragorem / pectora congeminant, integratoque resultant / accensae clamore fores; sensere Pelasgi / invidiam et lacrimis excusant crimen obortis.
<Stat. Theb. 6.45>	Ipse, datum quotiens intereisoque tumultu / conticuit stupefacta domus, solatur Adrastus / adloquiis genitorem ultro, nune fata recensens / resque hominum duras et inexorabile pensum, / nune aliam prolem mansuraque numine dextro / pignora, nondum orsis modus, et lamenta redibant.
<Stat. Theb. 6.51>	ille quoque adfatus non mollius audit amicos, / quam trucis Ionii rabies clamantia ponto / vota virum aut tenues curant vaga fulmina nimbos.
<Stat. Theb. 6.54>	Tristibus interea ramis teneraque cupresso / damnatus flammae torus et puerile feretrum / texitur: ima virent agresti stramina cultu; / proxima gramineis operosior area sertis, / et picturatus morituris floribus agger; / tertius adsurgens Arabum strue tollitur ordo / Eoas complexus opes incanaque glebis / tura et ab antiquo durantia cinnama Belo.
<Stat. Theb. 6.62>	summa crepant auro, Tyrioque attollitur ostro / molle supercilium, teretes hoc undique gemmae / inradiant, medio Linus intertextus acantho / letiferique canes: opus admirabile semper / oderat atque oculos flectebat ab omine mater, / arma etiam et veterum exuvias circumdat avorum / gloria mixta malis adflictaeque ambitus aulae, / ceu grande exsequiis onus atque immensa ferantur / membra rogo, sed cassa tamen sterilisque dolentes / fama iuvat, parvique augescunt funere manes, / inde ingens lacrimis honor et miseranda voluptas, / muneraque in cineres annis graviora feruntur — / namque illi et pharetras brevioraque tela dicarat / festinus voti pater insontesque sagittas; / iam tunc et nota stabuli de gente probatos / in nomen pascebat equos — cinctusque sonantes / armaque maiores exspectatura lacertos.
<Stat. Theb. 6.79>	spes avidae!
<Stat. Theb. 6.79>	quas non in nomen credula vestes / urgebat studio cultusque insignia regni / purpureos sceptrumque minus?
<Stat. Theb. 6.81>	cuncta ignibus atris / damnat atrox suaque ipse parens gestamina ferri, / si damnis rabidum queat exsaturare dolorem.
<Stat. Theb. 6.84>	Parte alia gnari monitis exercitus instat / auguris aeriam truncis nemorumque ruina, / montis opus, cumulare pyram, quae crimina caesi / anguis et infausti cremet atra piacula belli, / his labor accisam Nemeen umbrosaque tempe / praecipitare solo lucosque ostendere Phoebo, / sternitur extemplo veteres incaedua ferro / silva comas, largae qua non opulentior umbrae / Argolicos inter saltusque educta Lycaeos / extulerat super astra caput: stat sacra senectae / numine, nec solos hominum transgressa veterno / fertur avos, Nymphas etiam mutasse superstes / Faunorumque greges, aderat miserabile luco / exscidium: fugere ferae, nidosque tepentes / absiliunt — metus urget — aves; cadit ardua fagus, / Chaoniumque nemus brumaeque inlaesa cupressus, / procumbunt piceae, flammis alimenta supremis, / ornique iliceaeque trabes metuendaque suco / taxus et infandos belli potura cruores / fraxinus atque situ non expugnabile robur.
<Stat. Theb. 6.104>	hinc audax abies et odoro vulnere pinus / scinditur, adclinant intonsa cacumina terrae / alnus amica fretis nec inhospita vitibus ulmus.
<Stat. Theb. 6.107>	dat gemitum tellus: non sic eversa feruntur / Ismara, cum fracto Boreas caput extulit antro, / non grassante noto citius nocturna peregit / flamma nemus; linquunt flentes dilecta locorum / otia cana Pales Silvanusque arbiter umbrae / semideumque pecus, migrantibus adgemit illis / silva, nec amplexae dimittunt robora Nymphae.
<Stat. Theb. 6.114>	ut cum possessas avidis victoribus arces / dux raptare dedit, vix signa audita, nec urbem / invenias; ducunt sternuntque abiguntque feruntque / immodici, minor ille fragor, quo bella gerebant.
<Stat. Theb. 6.118>	Iamque pari cumulo geminas hanc tristibus umbris, / ast illam superis aequus labor auxerat aras, / cum signum luctus cornu grave mugit adunco / tibia, cui teneros suetum producere manes / lege Phrygum maesta.
<Stat. Theb. 6.122>	Pelopem monstrasse ferebant / exsequiale sacrum carmenque minoribus umbris / utile, quo geminis Niobe consumpta pharetris / squalida bissenas Sipylon deduxerat urnas.
<Stat. Theb. 6.126>	Portant inferias arsuraque fercula primi / Graiorum, titulisque pios testantur honores / gentis quisque suae; longo post tempore surgit / colla super iuvenum — numero dux legerat omni — / ipse fero clamore torus, cinxere Lycurgum / Leni a ei proceres, genetricem mollior ambit / turba, nec Hypsipyle raro subit agmine; valiant / Inachidae memores, sustentant livida nati / bracchia et inventae concedunt plangere matri.
<Stat. Theb. 6.135>	Illic infaustos ut primum egressa penates / Eurydice, nudo vocem de pectore rumpit / planctuque et longis praefata ululatibus infit: /
<Stat. Theb. 6.138>	'non hoc Argolidum coetu circumdata matrum / speravi te, nate, sequi, nec talia demens / fingebam votis annorum elementa tuorum, / nil saevum reputans; etenim his in finibus aevi / unde ego bella tibi Thebasque ignara timerem?
<Stat. Theb. 6.143>	cui superum nostro committere sanguine pugnas / dulce?
<Stat. Theb. 6.144>	quis hoc armis vovit scelus?
<Stat. Theb. 6.144>	at tua nondum, / Cadme, domus, nullus Tyrio grege plangitur infans, / primitias egomet lacrimarum et caedis acerbae / ante tubas ferrumque tuli, dum deside cura / credo sinus fidos altricis et ubera mando, / quidni ego?
<Stat. Theb. 6.149>	narrabat servatum fraude parentem / insontesque manus, en!
<Stat. Theb. 6.150>	quam ferale putemus / abiurasse sacrum et Lemni gentilibus unam / inmunem furiis, haec illa — et creditis ausae ! — / haec pietate potens solis abiecit in arvis / non regem dominumve, alienos impia partus, / hoc tantum, silvaeque infamis tramite liquit, / quem non anguis atrox — quid enim hac opus, ei mihi, leti / mole fuit? — tantum caeli violentior aura / impulsaeque noto frondes eassusque valeret / exanimare timor, nec vos incessere luctu / orba aveo, fixum matri immotumque manebat / hac altrice nefas; atquin et blandus ad illam, / nate, magis, solam nosse atque audire vocantem, / ignarusque mei: nulla ex te gaudia matri, / illa tuos questus lacrimososque impia risus / audiit et vocis decerpsit murmura primae.
<Stat. Theb. 6.166>	illa tibi genetrix semper, dum vita manebat, / nune ego.
<Stat. Theb. 6.167>	sed miserae mihi nec punire potestas / sic meritam!
<Stat. Theb. 6.168>	quid dona, duces, quid inania fertis / iusta rogis?
<Stat. Theb. 6.169>	illam — nil poscunt amplius umbrae, — / illam, oro, cineri simul excisaeque parenti / reddite, quaeso, duces, per ego haec primordia belli, / cui peperi; sic aequa gemant mihi funera matres / Oxygiae.'
<Stat. Theb. 6.173>	sternit crines iteratque precando: /
<Stat. Theb. 6.174>	'reddite, nec vero crudelem avidamque vocate / sanguinis: oceumbam pariter, dum vulnere iusto / exsaturata oculos, unum impellamur in ignem.'
<Stat. Theb. 6.176>	talia vociferans alia de parte gementem / Hypsipylen — neque enim illa comas nec pectora servat — / agnovit longe, et socium indignata dolorem: /
<Stat. Theb. 6.180>	'hoc saltem, o proceres, tuque o, cui pignora nostri / proturbata tori, prohibete, auferte supremis / invisam exsequiis.
<Stat. Theb. 6.182>	quid se funesta parenti / miscet et in nostris spectatur et ipsa ruinis?'
<Stat. Theb. 6.183>	sic ait abruptisque immutuit ore querellis: /
<Stat. Theb. 6.185>	non secus ac primo fraudatum lacte iuvencum, / cui trepidae vires et solus ab ubere sanguis, / seu fera seu duras avexit pastor ad aras; / nunc vallem spoliata parens, nunc flumina questu, / nunc armenta movet vacuosque interrogat agros; / tunc piget ire domum, maestoque novissima campo / exit et oppositas impasta avertitur herbas.
<Stat. Theb. 6.192>	At genitor sceptrique decus cultusque Tonantis / inicit ipse rogis, tergoque et pectore fusam / caesariem ferro minuit sectisque iacentis / obnubit tenuia ora comis, ac talia fletu / verba pio miscens:
<Stat. Theb. 6.196>	'alio tibi, perfide, pacto, / Iuppiter, hunc crinem voti reus ante dicaram, / si pariter virides nati libare dedisses / ad tua templa genas, sed non ratus ore sacerdos, / damnataeque preces: ferat haec, quae dignior, umbra.'
<Stat. Theb. 6.200>	iam face subiecta primis in frondibus ignis / exclamat, labor insanos arcere parentes.
<Stat. Theb. 6.203>	Stant iussi Danaum atque obtentis eminus armis / prospectu visus interclusere nefasto.
<Stat. Theb. 6.205>	ditantur flammae; non umquam opulentior illic / ante cinis: crepitant gemmae, atque immane liquescit / argentum, et pictis exsudat vestibus aurum; / nec non Assyriis pinguescunt robora sucis, / pallentique croco strident ardentia mella, / spumantesque mero paterae verguntur et atri / sanguinis et rapti gratissima cymbia lactis, / tunc septem numero turmas — centenus ubique / surgit eques — versis ducunt insignibus ipsi / Graiugenae reges, lustrantque ex more sinistro / orbe rogum et stantes inclinant pulvere flammas, / ter curvos egere sinus, inlisaque telis / tela sonant, quater horrendum pepulere fragorem / arma, quater mollem famularum bracchia planctum, / semianimas alter pecudes spumantiaque ignis / accipit armenta; hic luctus abolere noviqvie / funeris auspicium vates, quamquam omina sentit / vera, iubet: dextri gyro et vibrantibus hastis / hac redeunt, raptumque suis libamen ab armis / quisque iacit, seu frena libet seu cingula flammis / mergere seu iaculum summae seu cassidis umbram, / multa gemunt extra raucis concentibus agri, / et lituis aures circum pulsantur acutis.
<Stat. Theb. 6.228>	ferretur clamore nemus: sic Martia vellunt / signa tubae, nondum ira calet, nec sanguine ferrum / inrubuit, primus bellorum comitur ille / vultus, honoris opus: stat adhuc incertus in alta / nube, quibus sese Mavors indulgeat armis.
<Stat. Theb. 6.233>	Finis erat, lassusque putres iam Mulciber ibat / in cineres; instant flammis multoque soporant / imbre rogum, posito donec cum sole labores / exhausti; seris vix cessit cura tenebris, / roscida iam novies caelo dimiserat astra / Lucifer et totidem Lunae pracvenerat ignes / mutato nocturnus equo, nec conscia fallit / sidera et alterno deprenditur unus in ortu; / mirum, opus adcelerasse manus: stat saxea moles, / templum ingens cineri, rerumque effictus in illa / ordo docet casus: fessis hic flumina monstrat / Hypsipyle Danais, hic reptat flebilis infans, / hic iacet, extremum tumuli circum asperat orbem / squameus; exspectes morientis ab ore cruenta / sibila, marmorea sic volvitur anguis in hasta.
<Stat. Theb. 6.248>	Iamque avidum pugnas visendi vulgus inermes / fama vocat; cunctis arvis ac moenibus adsunt / exciti; illi etiam, quis belli incognitus horror, / quos effeta domi, quos prima reliquerat aetas, / conveniunt: non aut Ephyraeo in litore tanta / umquam aut Oenomai fremuerunt agmina circo.
<Stat. Theb. 6.254>	Collibus incurvis viridique obsessa corona / vallis in amplexu nemorum sedet; hispida circum / stant iuga, et obiectus geminis umbonibus agger / campum exire vetat, longo quem tramite planum / gramineae frontes sinuataque caespite vivo / mollia non subitis augent fastigia clivis.
<Stat. Theb. 6.260>	illic conferti, iam sole rubentibus arvis, / bellatrix sedere cohors; ibi corpore mixto / metiri numerum vultusque habitusque suorum / dulce viris, tantique iuvat fiducia belli.
<Stat. Theb. 6.264>	centum ibi nigrantes, armenti robora, tauros / lenta mole trahunt; idem numerusque colorque / matribus et nondum lunatis fronte iuvencis.
<Stat. Theb. 6.267>	Exin magnanimum series antiqua parentum / invenitur, miris in vultum animata figuris.
<Stat. Theb. 6.269>	primus anhelantem duro Tirynthius angens / pectoris attritu sua frangit in ossa leonem, / haud illum impavidi, quamvis et in aere suumque / Inachidae videre decus, pater ordine iuncto / laevus harundinae recubans super aggere ripae / cernitur emissaeque indulgens Inachus urnae.
<Stat. Theb. 6.275>	Io post tergum, iam prona dolorque parentis, / spectat inocciduis stellatum visibus Argum.
<Stat. Theb. 6.277>	ast illam melior Phariis erexerat arvis / Iuppiter atque hospes iam tunc Aurora colebat.
<Stat. Theb. 6.279>	Tantalus inde parens, non qui fallentibus undis / imminet aut refugae sterilem rapit aera silvae, / sed pius et magni vehitur conviva Tonantis.
<Stat. Theb. 6.282>	parte alia victor curru Neptunia tendit / lora Pelops, prensatque rotas auriga natantes / Myrtilos et volucri iam iamque relinquitur axe.
<Stat. Theb. 6.285>	et gravis Acrisius speciesque horrenda Coroebi / et Danae culpata sinus, et in amne reperto / tristis Amymone, parvoque Alcmena superbit / Hercule, tergemina crinem circumdata luna.
<Stat. Theb. 6.289>	iungunt discordes inimica in foedera dextras / Belidae fratres; sed vultu mitior adstat / Aegyptus, Danai manifestum adgnoscere ficto / ore notas pacisque malae noctisque futurae, / mille dehinc species, tandem satiata voluptas / praestantesque viros vocat ad sua praemia virtus.
<Stat. Theb. 6.295>	Primus sudor equis, dic inclyta, Phoebe, regentum / nomina, dic ipsos; neque enim generosior umquam / alipedum conlata acies, ceu praepete cursu / confligant densae volucres aut litore in uno / Aeolus insanis statuat certamina ventis.
<Stat. Theb. 6.300>	Ducitur ante omnis rutilae manifestus Arion / igne iubae.
<Stat. Theb. 6.301>	Neptunus equo, si certa priorum / fama, pater; primus teneri laesisse lupatis / ora et litoreo domitasse in pulvere fertur, / verberibus parcens; etenim insatiatus eundi / ardor et hiberno par inconstantia ponto.
<Stat. Theb. 6.306>	saepe per Ionium Libycumque natantibus ire / interiunctus equis omnesque adsuerat in oras / caeruleum deferre patrem; stupuere relicta / Nubila, certantes Eurique Notique sequuntur.
<Stat. Theb. 6.310>	nec minor in terris bella Eurysthea gerentem / Amphitryoniaden alto per gramina sulco / duxerat, illi etiam ferus indocilisque teneri, / mox divum dono regis dignatus Adrasti / imperia et multum mediis mansueverat annis.
<Stat. Theb. 6.315>	tunc rector genero Polynici indulget agendum / multa monens, ubi fervor equo, qua suetus ab arte / mulceri, ne saeva manus, ne liber habenis / impetus, 'urge alios' inquit 'stimulisque minisque; / ille ibit, minus ipse voles.'
<Stat. Theb. 6.319>	sic ignea lora / cum daret et rapido Sol natum imponeret axi, / gaudentem lacrimans astra insidiosa docebat / nolentesque teri zonas mediamque polorum / temperiem: pius ille quidem et formidine cauta, / sed iuvenem durae prohibebant discere Parcae.
<Stat. Theb. 6.325>	Oebalios sublimis agit, spes proxima palmae, / Amphiaraus equos; tua furto lapsa propago, / Cyllare, dum Scythici diversus ad ostia Ponti / Castor Amyclaeas remo permutat habenas.
<Stat. Theb. 6.329>	ipse habitu niveus, nivei dant colla iugales, / concolor est albis et cassis et infula cristis, / quin et Thessalicis felix Admetus ab oris / vix steriles compescit equas; Centaurica dicunt / semina (credo, adeo sexum indignantur, et omnis / in vires adducta venus); noctemque diemque / adsimulant, maculis internigrantibus albae: /
<Stat. Theb. 6.336>	tantus uterque color, credi nec degener illo / de grege, Castaliae stupuit qui sibila cannae / laetus et audito contempsit Apolline pasci.
<Stat. Theb. 6.339>	ecce et Iasonidae iuvenes, nova gloria matris / Hypsipyles, subiere iugo, quo vectus uterque, / nomen avo gentile Thoas atque omine dictus / Euneos Argoo.
<Stat. Theb. 6.342>	geminis eadem omnia: vultus, / currus, equi, vestes, par et concordia votis, / vincere vel solo cupiunt a fratcre relinqui.
<Stat. Theb. 6.345>	it Chromis Hippodamusque, alter satus Hercule magno, / alter ab Oenomao: dubites, uter effera presset / frena magis.
<Stat. Theb. 6.347>	Getici pecus hic Diomedis, at ille / Pisaei iuga patris habet, crudelibus ambo / exuviis diroque imbuti sanguine currus.
<Stat. Theb. 6.350>	metarum instar erant hinc nudo robore quercus, / olim omnis exuta comas, hinc saxeus umbo, / arbiter agricolis; finem iacet inter utrumque, / quale quater iaculo spatium, ter harundine vincas.
<Stat. Theb. 6.354>	Interea cantu Musarum nobile muleens / concilium citharaeque manus insertus Apollo / Parnassi summo spectabat ab aethere terras; / orsa deum — nam saepe Iovem Phlegramque suique / anguis opus fratrumque pius cantarat honores — / tunc aperit, quis fulmen agat, quis sidera ducat / spiritus, unde animi fluviis, quae pabula ventis, / quo fonte immensum vivat mare, quae via solis / praecipitet noctem, quae porrigat, imane tellus / an media et rursus mundo succincta latenti.
<Stat. Theb. 6.364>	finis erat, differt avidas audire sorores, / dumque chelyn lauro textumque inlustre coronae / subligat et picto discingit pectora limbo, / haud procul Herculeam Nemcen clamore reductus / aspicit atque illic ingens certaminis instar / quadriiugi.
<Stat. Theb. 6.369>	noscit cunctos, et forte propinquo / constiterant Admetus et Amphiaraus in arvo.
<Stat. Theb. 6.371>	tunc secum:
<Stat. Theb. 6.371>	'quisnam iste duos, fidissima Phoebi / nomina, commisit deus in discrimina reges?
<Stat. Theb. 6.373>	ambo pii cariquc ambo; nequeam ipse priorem / dicere.
<Stat. Theb. 6.374>	Peliacis hic cum famularer in arvis — / sic Iovis imperia et nigrae voluere Sorores — / tura dabat famulo nec me sentire minorem / ausus; at hic tripodum comes et pius artis alumnus / aetheriae.
<Stat. Theb. 6.378>	potior meritis tamen ille, sed huius / extrema iam fila colu; datur ordo senectae / Admeto serumque mori; tibi nulla supersunt / gaudia, nam Thebae iuxta et tenebrosa vorago.
<Stat. Theb. 6.382>	scis miser, et nostrae pridem cecinere volucres.'
<Stat. Theb. 6.382>	dixit, et os fletu paene inviolabile tinctus / extemplo Nemeen radiante per aera saltu / ocior et patrio venit igne suisque sagittis, / ipse olim in terris, caelo vestigia durant, / claraque per zephyros etiamnum semita lucet.
<Stat. Theb. 6.388>	Et iam sortitus Prothous versarat aena / casside, iamque locus cuique est et liminis ordo.
<Stat. Theb. 6.390>	terrarum decora ampla viri, decora aequa iugales, / divum utrumque genus, stant uno margine clausi / spesque audaxque una metus et fiducia pallens.
<Stat. Theb. 6.393>	nil fixum cordi: pugnant exire .p
<Stat. Theb. 6.393>	aventque, / concurrit summos animosum frigus in artus.
<Stat. Theb. 6.395>	qui dominis, idem ardor equis; face lumina surgunt, / ora sonant morsu, spumisque et sanguine ferrum / uritur, impulsi nequeunt obsistere postes / claustraque, compressae transfumat anhelitus irae.
<Stat. Theb. 6.399>	stare adeo miserum est, pereunt vestigia mille / ante fugam, absentemque ferit gravis ungula campum, / circumstant fidi, nexusque et torta iubarum / expediunt firmantque animos et plurima monstrant.
<Stat. Theb. 6.403>	insonuit contra Tyrrhenum murmur, et omnes / exsiluere loco.
<Stat. Theb. 6.404>	quae tantum carbasa ponto, / quae bello sic tela volant, quae nubila caelo?
<Stat. Theb. 6.406>	amnibus hibernis minor est, minor impetus igni, / tardius astra cadunt, glomerantur tardius imbres, / tardius e summo decurrunt flumina monte.
<Stat. Theb. 6.409>	Emissos videre atque agnovere Pelasgi.
<Stat. Theb. 6.410>	et iam rapti oculis, iam caeco pulvere mixti / una in nube latent, vultusque umbrante tumultu / vix inter sese clamore et nomine noscunt.
<Stat. Theb. 6.413>	evolvere globum, et spatio quo quisque valebat / diducti: delet sulcos iterata priores / orbita, nunc avidi prono iuga pectore tangunt, / nunc pugnante genu et pressis duplicantur habenis.
<Stat. Theb. 6.417>	colla toris crinita tument, stantesque repectit / aura iubas, bibit albentes humus arida nimbos, / fit sonus humanisque pedum tenuisque rotarum.
<Stat. Theb. 6.420>	nulla manu requies, densis insibilat aer / verberibus; gelida non crebrior exsilit Arcto / grando, nec Olentis manant tot cornibus imbres.
<Stat. Theb. 6.423>	Senserat adductis alium praesagus Arion / stare ducem loris, dirumque expaverat insons / Oedipodioniden; iam illinc a limine discors / iratusque oneri solito truculentior ardet.
<Stat. Theb. 6.427>	Inachidae credunt accensum laudibus; ille / aurigam fugit, aurigae furiale minatur / efferus, et campo dominum circumspicit omni.
<Stat. Theb. 6.430>	ante tamen cunctos sequitur longeque secundus / Amphiaraus agit, quem Thessalus aequat eundo / Admetus: iuxta gemini, nunc Euneos ante / et nunc ante Thoas, cedunt vincuntque, nec umquam / ambitiosa pios conlidit gloria fratres.
<Stat. Theb. 6.435>	postremum discrimen erant Chromis asper et asper / Hippodamus, non arte rudes, sed mole tenentur / cornipedum; prior Hippodamus fert ora sequentum, / fert gemitus multaque umeros incenditur aura.
<Stat. Theb. 6.439>	speravit flexae circum compendia metae / interius ductis Phoebeius augur habenis / anticipasse viam; nec non et Thessalus heros / spe propiore calet, dum non cohibente magistro / spargitur in gyros dexterque exerrat Arion.
<Stat. Theb. 6.444>	iam prior Oeclides et iam non tertius ibat / Admetus, laxo cum tandem ambo orbe reductus / aequoreus sonipes premit evaditque parumper / gavisos; subit astra fragor, caelumque tremiscit, / omniaque excusso patuere sedilia vulgo, / sed nec lora regit nec verbera pallidus audet / Labdacides: lassa veluti ratione magister / in fluctus, in saxa ruit nec iam amplius astra / respicit et victam proiecit casibus artem.
<Stat. Theb. 6.453>	Rursus praecipites in recta ac devia campi / obliquant tenduntque vias, iterum axibus axes / inflicti, radiisque rotae; pax nulla fidesque: /
<Stat. Theb. 6.456>	bella geri ferro levius, bella horrida credas; / is furor in laudes, trepidant mortemque minantur, / multaque transversis praestringitur ungula campis, / nec iam sufficiunt stimuli, non verbera, voce / nominibusque dent Pholoen Admetus et Irin / fumantemque Thoen, rapidum Danaeius augur / Ascheton increpitans meritumque voeabula Cygnum, / audit et Herculeum Strymon Chromin, Euneon audit / igneus Acthion; tardumque Cydona lacessit / Hippodamus, variumque Thoas rogat ire Podarcen.
<Stat. Theb. 6.466>	solus Echionides errante silentia curru / maesta tenet trepidaque timet se voce fateri.
<Stat. Theb. 6.468>	vixdum coeptus equis labor, et iam pulvere quarto / campum ineunt, iamque et tepidis sudoribus artus / effeti, et crassum rapit eiectatque vaporem / cornipedum flammata sitis, nec iam integer illis / impetus, et longi suspendunt ilia flatus, / hic anceps Fortuna diu decernere primum / ausa venit, ruit, Haemonium dum fervidus instat / Admetum superare, Thoas, nec pertulit ullam / frater opem.
<Stat. Theb. 6.476>	velit ille quidem, sed Martius ante / obstitit Hippodamus mediasque immisit habenas.
<Stat. Theb. 6.478>	mox Chromis Hippodamum metae interioris ad orbem / viribus Herculeis et toto robore patris / axe tenet prenso, luctantur abire iugales / nequiquam frenosque et colla rigentia tendunt.
<Stat. Theb. 6.482>	ut Siculas si quando rates tenet aestus et ingens / auster agit, medio stant vela tumentia ponto.
<Stat. Theb. 6.484>	tunc ipsum fracto curru deturbat, et isset / ante Chromis; sed Thraces equi ut videre iacentem / Hippodamum, redit illa fames, iamiamque trementem / partiti furiis, ni frena ipsosque frementes / oblitus palmae retro Tirynthius heros / torsisset victusque et conlaudatus abisset.
<Stat. Theb. 6.490>	At tibi promissos iamdudum Phoebus honores, / Amphiarae, cupit, tandem ratus apta favori / tempora pulverei venit in spatia horrida circi, / cum iam in fine viae, et summum victoria nutat; / anguicomam monstri effigiem, saevissima visu / ora, movet sive ille Erebo seu finxit in astus / temporis, innumera certe formidine cultum / tollit in astra nefas, non illud ianitor atrae / impavidus Lethes, non ipsae horrore sine alto / Eumenides vidisse queant, turbasset euntes / Solis equos Martisque iugum, nam flavus Arion / ut vidit, saliere iubae, atque erectus in armos / stat sociumque iugi comitesque utrimque laboris / secum alte suspendit equos, ruit ilicet exsul / Aonius nexusque diu per terga volutus / exuit; abripitur longe moderamine liber / currus; at hunc putri praeter tellure iacentem / Taenarii currus et Thessalus axis et heros / Lemnius obliqua, quantum vitare dabatur, / transabiere fuga.
<Stat. Theb. 6.509>	tandem caligine mersum / erigit adcursu comitum caput aegraque tollit / membra solo, et socero redit haud speratus Adrasto.
<Stat. Theb. 6.512>	Quis mortis, Thebane, locus, nisi dura negasset / Tisiphone, quantum poteras dimittere bellum?
<Stat. Theb. 6.514>	te Thebc fraterque palam, te plangeret Argos, / te Nemee, tibi Lerna comas Larissaque supplex / poneret, Archemori maior colerere sepulcro.
<Stat. Theb. 6.517>	Tum vero Occlides, quamquam iam certa sequenti / praemia, cum vacuus domino prior iret Arion, / ardet adhuc cupiens vel inanem vincere currum.
<Stat. Theb. 6.520>	dat vires refovetque deus; volat ocior euro, / ceu modo carceribus dimissus in arva solutis, / verberibusque iubas et terga lacessit habenis / increpitans Caerumque levem Cygnumque nivalem.
<Stat. Theb. 6.524>	nunc saltem, dum nemo prior, rapit igneus orbes / axis, et effusae longe sparguntur harenae, / dat gemitum tellus et iam tunc saeva minatur.
<Stat. Theb. 6.527>	forsitan et victo prior isset Arion e Cygnus, / sed vetat aequorcus vinci pater: hinc vice iusta / gloria mansit equo, cessit victoria vati.
<Stat. Theb. 6.530>	huic pretium palmae gemini cratera ferebant / Herculeum iuvenes: illum Tirynthius olim / ferre manu sola spumantemque ore supino / vertere, seu monstri victor seu Marte, solebat.
<Stat. Theb. 6.534>	Centauros habet arte truces aurumque figuris / terribile: hic mixta Lapitharum caede rotantur / saxa, faces aliique iterum crateres, ubique / ingentes morientum irae; tenet ipse furentem / Hylaeum et torta molitur robora barba, / at tibi Maeonio fertur circumflua limbo / pro meritis, Admete, chlamys repetitaque multo / murice: Phrixei natat hic contemptor ephebus / aequoris et picta tralucet eaerulus unda; / in latus ire manus mutaturusque videtur / bracchia, nec siceum speres in stamine crinem; / contra autem frustra sedet anxia turre suprema / Sestias in speculis, moritur prope conscius ignis, / has Adrastus opes dono victoribus ire / imperat; at generum famula solatur Achaea.
<Stat. Theb. 6.549>	Sollicitat tunc ampla viros ad praemia cursu / praeceleres: agile studium et tenuissima virtus, / pacis opus, cum sacra vocant, nec inutile bellis / subsidium, si dextra neget, prior omnibus Idas, / nuper Olympiacis umbratus tempora ramis, / prosilit; excipiunt plausu Pisaea iuventus / Eleaeque manus, sequitur Sicyonius Alcon, / et bis in Isthmiaca victor clamatus harena / Phaedimus, alipedumque fugam praegressus equorum / ante Dymas, sed tunc aevo tardante secutus, / multi et, quos varii tacet ignorantia vulgi, / hinc atque hinc subiere, sed Arcada Parthenopaeum / appellant densique cient vaga murmura circi, / nota parens cursu; quis Maenaliac Atalantes / nesciat egregium decus et vestigia cunctis / indeprensa procis?
<Stat. Theb. 6.564>	onerat celeberrima natum / mater, et ipse procul fama iam notus inermes / narratur cervas pedes inter aperta Lycaei / tollere et emissum cursu deprendere telum, / tandem exspectatus volucri super agmina saltu / emicat et torto chlamydem diffibulat auro.
<Stat. Theb. 6.570>	effulsere artus, membrorumque omnis aperta est / laetitia, insignes umeri, nec pectora nudis / deteriora genis, latuitque in corpore vultus.
<Stat. Theb. 6.573>	ipse tamen formae laudem aspernatur et arcet / mirantes; tunc Palladios non inscius haustus / incubuit pinguique cutem fuscatur olivo.
<Stat. Theb. 6.576>	hoc Idas, hoc more Dymas aliique nitescunt.
<Stat. Theb. 6.577>	sic ubi tranquillo perlucent sidera ponto / vibraturque fretis caeli stellantis imago, / omnia clara nitent, sed clarior omnia supra / Hesperos exercet radios, quantusque per altum / aethera, caeruleis tantus monstratur in undis, / proximus et forma nec multum segnior Idas / cursibus atque aevo iuxta prior; attamen illi / iam tenuem pingues florem induxere palaestrae, / deserpitque genis nec se lanugo fatetur / intonsae sub nube comae, tunc rite citatos / explorant acuuntque gradus, variasque per artes / exstimulant docto languentia membra tumultu: /
<Stat. Theb. 6.589>	poplite nunc sidunt flexo, nunc lubrica forti / pectora confidunt plausu, nunc ignea tollunt / crura brevemque fugam necopino fine reponunt.
<Stat. Theb. 6.592>	Ut ruit atque aequum submisit regula limen, / corripuere leves spatium, campoque refulsit / nuda cohors: volucres isdem modo tardius arvis / isse videntur equi; credas e plebe Cydonum / Parthorumque fuga totidem exsiluisse sagittas, / non aliter celeres Hyrcana per avia cervi, / cum procul impasti fremitum accepere leonis / sive putant, rapit attonitos fuga caeca metusque / congregat, et longum dant cornua mixta fragorem.
<Stat. Theb. 6.601>	effugit hic oculos rapida puer ocior aura / Maenalius, quem deinde gradu premit horridus Idas / inspiratque umero, flatuque et pectoris umbra / terga premit, post ambiguo discrimine tendunt / Phaedimus atque Dymas, illis celer imminet Alcon.
<Stat. Theb. 6.606>	flavus ab intonso pendebat vertice crinis / Arcados; hoc primis Triviae pascebat ab annis / munus et, Ogygio victor cum Marte redisset, / nequiquam patriis audax promiserat aris.
<Stat. Theb. 6.610>	tunc liber nexu lateque in terga solutus / occursu zephyri retro fugit et simul ipsum / impedit infestoque volans obtenditur Idae.
<Stat. Theb. 6.613>	inde dolum iuvenis fraudique adcommoda sensit / tempora; iam finem iuxta, dum limina victor / Parthenopaeus init, correpto crine reductum / occupat, et longae primus ferit ostia portae.
<Stat. Theb. 6.617>	Arcades arma fremunt, armis defendere regem, / ni raptum decus et meriti reddantur honores, / contendunt totoque parant descendere circo.
<Stat. Theb. 6.620>	sunt et quis Idae placeat dolus, ipse regesta / Parthenopaeus humo vultumque oculosque madentes / obruit, accessit lacrimarum gratia formae, / pectora nunc maerens, nunc ora indigna cruento / ungue secat meritamque comam, furit undique clamor / dissonus, ambiguumque senis cunctatur Adrasti / consilium, tandem ipse refert:
<Stat. Theb. 6.626>	'compescite litem, / o pueri!
<Stat. Theb. 6.627>	virtus iterum temptanda; sed ite / limite non uno, latus hoc conceditur Idae, / tu diversa tene, fraus cursibus omnis abesto.'
<Stat. Theb. 6.629>	Audierant, dictoque manent, mox numina supplex / affatu tacito iuvenis Tegeaeus odorat: /
<Stat. Theb. 6.632>	'diva potens nemorum, tibi enim hic, tibi crinis honori / debitus, eque tuo venit haec iniuria voto, / si bene quid genetrix, si quid venatibus ipse / promerui, ne, quaeso, sinas hoc omine Thebas / ire nec Arcadiae tantum meruisse pudorem.'
<Stat. Theb. 6.636>	auditum manifesta fides: vix campus euntem / sentit, et exilis plantis intervenit aer, / raraque non fracto vestigia pulvere pendent.
<Stat. Theb. 6.640>	inrumpit clamore fores, clamore recurrit / ante ducem prensaque fovet suspiria palma, / finiti cursus, operumque insignia praesto.
<Stat. Theb. 6.643>	Arcas equum dono, clipeum gerit improbus Idas, / cetera plebs Lyciis vadit contenta pharetris.
<Stat. Theb. 6.645>	Tunc vocat, emisso si quis decernere disco / impiger et vires velit ostentare superbas.
<Stat. Theb. 6.647>	it iussus Pterelas.
<Stat. Theb. 6.647>	et aenae lubrica massae / pondera vix toto curvatus corpore iuxta / deicit; inspectant taciti expenduntque laborem / Inachidae.
<Stat. Theb. 6.650>	mox turba ruunt, duo gentis Achaeae, / tres Ephyreiadae, Pisa satus unus, Acarnan / septimus; et plures agitabat gloria, ni se / arduus Hippomedon cavea stimulante tulisset / in medios, lateque ferens sub pectore dextro / orbem alium:
<Stat. Theb. 6.655>	'hunc potius, iuvenes, qui moenia saxis / frangere, qui Tyrias deiectum vaditis arces, / hunc rapite: ast illud cui non iaculabile dextrae / pondus?'
<Stat. Theb. 6.658>	et abreptum nullo conamine iecit / in latus, absistunt procul attonitique fatentur / cedere; vix unus Phlegyas acerque Menestheus — / hos etiam pudor et magni tenuere parentes — / promisere manum; concessit cetera pubes / sponte et adorato rediit ingloria disco.
<Stat. Theb. 6.664>	malis Bistoniis clipeus Mavortis in arvis / luce mala Pangaea ferit solemque refulgens / territat incussaque dei grave mugit ab hasta.
<Stat. Theb. 6.667>	Pisaeus Phlegyas opus incohat et simul omnes / abstulit in se oculos: ea viso corpore virtus / promissa, ac primum terra discumque manumque / asperat, excusso mox circum pulvere versat, / quod latus in digitos, mediae quod certius ulnae / conveniat, non artis egens: hic semper amori / ludus erat, patriae non tantum ubi laudis obiret / sacra, sed alternis Alpheon utrumque solebat / metari ripis et, qua latissima distant, / non umquam merso transmittere flumina disco.
<Stat. Theb. 6.677>	ergo operum fidens non protinus horrida campi / iugera, sed caelo dextram metitur, humique / pressus utroque genu collecto sanguine discum / ipse super sese rotat atque in nubila condit.
<Stat. Theb. 6.681>	ille citus sublime petit similisque cadenti / crescit in adversum, tandemque exhaustus ab alto / tardior ad terram redit atque immergitur arvis.
<Stat. Theb. 6.684>	sic cadit, attonitis quotiens avellitur astris, / Solis opaca soror; procul auxiliantia gentes / aera crepant frustraque timent, at Thessala victrix / ridet anhelantes audito carmine bigas.
<Stat. Theb. 6.688>	conlaudant Danai, sed non tibi molle tuenti, / Hippomedon, maiorque manus speratur in aequo.
<Stat. Theb. 6.690>	Atque illi extemplo, cui spes infringere dulce / immodicas, Fortuna venit, quid numina contra / tendere fas homini?
<Stat. Theb. 6.692>	spatium iam immane parabat, / iam cervix conversa, et iam latus omne redibat: /
<Stat. Theb. 6.694>	excidit ante pedes elapsum pondus et ictus / destituit frustraque manum demisit inanem, / ingemuere omnes, rarisque ea visa voluptas, / inde ad conatus timida subit arte Menestheus / cautior, et multum te, Maia crete, rogato / molis praevalidae castigat pulvere lapsus.
<Stat. Theb. 6.700>	illa manu magna et multo felicior exit, / nec partem exiguam circi transvecta quievit, / fit sonus, et fixa signatur terra sagitta, / tertius Hippomedon valida ad certamina tardos / molitur gressus; namque illum corde sub alto / et casus Phlegyae monet et fortuna Menesthei.
<Stat. Theb. 6.706>	erigit adsuetum dextrae certamen, et alte / sustentans rigidumque latus fortesque lacertos / consulit ac vasto contorquet turbine, et ipse / prosequitur, fugit horrendo per inania saltu / iamque procul meminit dextrae servatque tenorem / discus, nec dubia iunctave Menesthea victum / transabiit meta: longe super aemula signa / consedit viridesque umeros et opaca theatri / culmina ceu latae tremefecit mole ruinae: /
<Stat. Theb. 6.715>	quale vaporifera saxum Polyphemus ab Aetna / lucis egente manu tamen in vestigia puppis / auditae iuxtaque inimicum exegit Ulixen.
<Stat. Theb. 6.718>	sic et Aloidae, cum iam calcaret Olympum / desuper Ossa rigens, ipsum glaciale ferebant / Pelion et trepido sperabant iungere caelo.
<Stat. Theb. 6.721>	Tum genitus Talao victori tigrin inanem / ire iubet, fulvo quae circumfusa nitebat / margine et extremos auro mansueverat ungues.
<Stat. Theb. 6.724>	Gnosiacos arcus habet et vaga tela Menestheus.
<Stat. Theb. 6.725>	' at tibi' ait, 'Phlegya, casu frustrate sinistro, / hunc, quondam nostri decus auxiliumque Pelasgi, / ferre damus,neque enim Hippomedon inviderit, ensem, / nunc opus est animis: infestos tollite caestus / comminus; haec bellis et ferro proxima virtus.'
<Stat. Theb. 6.729>	Constitit immanis cerni immanisque timeri / Argolicus Capaneus, ac dum nigrantia plumbo / tegmina cruda boum non mollior ipse lacertis / induitur, 'date tot iuvenum de milibus unum / huc' ait, 'atque utinam potius de stirpe veniret / aemulus Aonia, quem fas demittere leto, / nec mea crudelis civili sanguine virtus.'
<Stat. Theb. 6.736>	obstipuere animi, fecitque silentia terror.
<Stat. Theb. 6.738>	tandem insperatus nuda de plebe Laeonum / prosilit Aleidamas, mirantur Dorica regum / agmina; sed socii fretum Polluce magistro / norant et sacras inter crevisse palaestras.
<Stat. Theb. 6.742>	ipse deus posuitque manus et bracchia finxit — / materiae suadebat amor; — tune saepe locavit / comminus, et simili stantem miratus in ira / sustulit exsultans nudumque in pectora pressit, / illum indignatur Capaneus ridetque vocantem / ut miserans, poscitque alium, tandemque coaetus / restitit, et stimulis iam languida colla tumescunt.
<Stat. Theb. 6.749>	fulmineas alte suspensi corpora plantis / erexere manus; tuto procul ora recessu / armorum in speculis, aditusque ad volnera elusi.
<Stat. Theb. 6.752>	hic, quantum Tityos Stygiis consurgat ab arvis, / si torvae patiantur aves, tanta undique pandit / membrorum spatia et tantis ferus ossibus exstat.
<Stat. Theb. 6.755>	hic paulo ante puer, sed enim maturius aevo / robur, et ingentes spondet tener impetus annos, / quem vinci haud quisquam saevo neque sanguine tingui / malit, et erecto timeat spectacula voto.
<Stat. Theb. 6.759>	Ut sese permensi oculis et uterque priorem / speravere locum, non protinus ira nec ictus: /
<Stat. Theb. 6.761>	alternus paulum timor et permixta furori / consilia, inclinant tantum contraria iactu / bracchia et explorant caestus hebetantque ferendo, / doctior hic differt animum metuensque futuri / cunctatus vires dispensat: at ille nocendi / prodigus incautusque sui ruit omnis et ambas / consumit sine lege manus atque inrita frendit / insurgens seque ipse premit, sed providus astu / et patria vigil arte Lacon hos reicit ictus, / hos cavet; interdum nutu capitisque citati / integer obsequio, manibus nunc obvia tela ' / discutiens, instat gressu voltuque recedit: /
<Stat. Theb. 6.773>	saepe etiam iniustis conlatum viribus hostem — / is vigor ingenio, tanta experientia dextrae est — / ultro audax animis intratque et obumbrat et alte / adsilit.
<Stat. Theb. 6.776>	ut praeceps cumulo salit unda minantes / in scopulos et fracta redit, sic ille furentem / circuit expugnans; levat ecce diuque minatur / in latus inque oculos; illum rigida arma caventem / avocat ac manibus necopinum interserit ictum / callidus et mediam designat volnere frontem: /
<Stat. Theb. 6.782>	iam cruor, et tepido signantur tempora rivo.
<Stat. Theb. 6.783>	nescit adhue Capaneus subitumque per agmina murmur / miratur; verum ut fessam super ora reduxit / forte manum et summo maculas in vellere vidit, / non leo, non iaculo tantum indignata recepto / tigris: agit toto cedentem fervidus arvo / praecipitatque retro iuvenem atque in terga supinat, / dentibus horrendum stridens, geminatque rotatas / multiplicatque manus, rapiunt conamina venti, / pars cadit in caestus; motu Spartanus acuto / mille cavet lapsas circum cava tempora mortes / auxilioque pedum, sed non tamen immemor artis / adversus fugit et fugiens tamen ictibus obstat.
<Stat. Theb. 6.795>	Et iam utrumque labor suspiriaque aegra fatigant.
<Stat. Theb. 6.796>	tardius ille premit, nee iam hic absistere velox, / defectique ambo genibus pariterque quierunt.
<Stat. Theb. 6.798>	sic ubi longa vagos lassarunt aequora nautas / et signum de puppe datum, posuere parumper / bracchia: vix requies, iam vox citat altera remos, / ecce iterum immodice venientem eludit et exit / sponte ruens mersusque umeris: effunditur ille / in caput, adsurgentem alio puer improbus ictu / perculit eventuque impalluit ipse secundo.
<Stat. Theb. 6.805>	clamorem Inachidae, quantum non litora, tollunt, / non nemora, illum ab humo conantem ut vidit Adrastus / tollentemque manus et non toleranda parantem: /
<Stat. Theb. 6.808>	'ite, oro, socii, furit, ite, opponite dextras, / festinate, furit, palmamque et praemia ferte!
<Stat. Theb. 6.810>	non prius, effracto quam misceat ossa cerebro, / absistet, video, moriturum auferte Lacona.'
<Stat. Theb. 6.811>	nec mora, prorumpit Tydeus, nec iussa recusat / Hippomedon: tunc vix ambo conatibus ambas / restringunt cohibentque manus ac plurima suadent: /
<Stat. Theb. 6.815>	' vineis, abi; pulchrum vitam donare minori.
<Stat. Theb. 6.816>	noster et hic bellique comes.'
<Stat. Theb. 6.816>	nil frangitur heros, / ramumque oblatumque manu thoraca repellit / vociferans:
<Stat. Theb. 6.818>	'liceat!
<Stat. Theb. 6.818>	non has ego pulvere crasso / atque cruore genas, meruit quibus iste favorem / semivir, infodiam mittamque informe sepulcro / corpus et Ocbalio donem lugere magistro?'
<Stat. Theb. 6.821>	dicit; at hunc socii tumidum et vicisse negantem / avertunt, contra laudant insignis alumnum / Taygeti longeque minas risere Lacones.
<Stat. Theb. 6.825>	Iamdudum variae laudes et conscia virtus / Tydea magnanimum stimulis urgentibus angunt.
<Stat. Theb. 6.827>	ille quidem et disco bonus et contendere cursu, / nec caestu bellare minor, sed corde labores / ante alios erat uncta pale.
<Stat. Theb. 6.829>	sic otia Martis / degere et armiferas laxare adsueverat iras / ingentes contra ille viros Acheloia circum / litora felicesque deo monstrante palaestras.
<Stat. Theb. 6.833>	ergo ubi luctandi iuvenes animosa citavit / gloria, terrificos umeris Aetolus amictus / exuitur patriumque suem, levat ardua contra / membra Cleonaeae stirpis iactator Agylleus, / Herculea nec mole minor, sic grandibus alte / insurgens umeris hominem super improbus exit.
<Stat. Theb. 6.839>	sed non ille rigor patriumque in corpore robur: /
<Stat. Theb. 6.840>	luxuriant artus, effusaque sanguine laxo / membra natant; unde haec audax fiducia tantum / Oenidae superare parem, quamquam ipse videri / exiguus, gravia ossa tamen nodisque lacerti / difficiles, numquam hunc animum natura minori / corpore nec tantas ausa est includere vires.
<Stat. Theb. 6.846>	Postquam oleo gavisa cutis, petit aequor uterque / procursu medium atque hausta vestitur harena, / tum madidos artus alterno pulvere siccant, / collaque demersere umeris et bracchia late / vara tenent, iam tunc astu deducit in aequum / callidus et celsum procurvat Agyllea Tydeus, / submissus tergo et genibus vicinus harenae, / ille autem, Alpini veluti regina cupressus / verticis urgenti cervicem inclinat in austro / vix sese radice tenens, terraeque propinquat, / iamdudum aetherias eadem reditura sub auras: /
<Stat. Theb. 6.857>	non secus ingentes artus praecelsus Agylleus / sponte premit parvumque gemens duplicatur in hostem, / et iam alterna manus frontemque umerosque latusque / collaque pectoraque et vitantia crura lacessit.
<Stat. Theb. 6.861>	interdumque diu pendent per mutua fulti / bracchia, nunc saevi digitorum vincula frangunt.
<Stat. Theb. 6.863>	non sic ductores gemini gregis horrida tauri / bella movent; medio coniunx stat candida prato / victorem exspectans, rumpunt obnixa furentes / pectora, subdit amor stimulos et volnera sanat: /
<Stat. Theb. 6.867>	fulmineo sic dente sues, sic hispida turpes / proelia villosis ineunt complexibus ursi.
<Stat. Theb. 6.869>	vis eadem Oenidae; nec sole aut pulvere fessa / membra labant, riget arta cutis durisque laborum / castigata toris, contra non integer ille / flatibus alternis aegroque effetus hiatu / exuit ingestas fluvio sudoris harenas / ae furtim rapta sustentat pectora terra.
<Stat. Theb. 6.875>	instat agens Tydeus fletumque in colla minatus / crura subit; coeptis non evaluere potiri / frustratae brevitate manus, venit arduus ille / desuper oppressumque ingentis mole ruinae / condidit, haud aliter collis scrutator Hiberi / cum subiit longeque diem vitamque reliquit, / si tremuit suspensus ager subitumque fragorem / rupta dedit tellus, latet intus monte soluto / obrutus, ac penitus fractum obtritumque cadaver / indignantem animam propriis non reddidit astris.
<Stat. Theb. 6.885>	acrior hoc Tydeus, animisque et pectore supra est.
<Stat. Theb. 6.886>	nee mora, cum vinclis onerique elapsus iniquo / circuit errantem et tergo necopinus inhaeret, / mox latus et firmo celer implicat ilia nexu, / poplitibus genua inde premens evadere nodos / nequiquam et lateri dextram insertare parantem / improbus, horrendum visu ac mirabile pondus, / sustulit.
<Stat. Theb. 6.892>	Herculeis pressum sic fama lacertis / terrigenam sudasse Libyn, cum fraude reperta / raptus in excelsum, nee iam spes ulla cadendi, / nec licet extrema matrem contingere planta, / fit sonus, et laetos adtollunt agmina plausus, / tunc alte librans inopinum sponte remisit / obliquumque dedit, procumbentemque secutus / colla simul dextra, pedibus simul inguina vinxit.
<Stat. Theb. 6.900>	deficit obsessus soloque pudore repugnat, / tandem pectus humi pronamque extensus in alvum / sternitur, ac longo maestus post tempore surgit, / turpia signata linquens vestigia terra, / palmam autem dextra laevaque nitentia dono / arma ferens Tydeus:
<Stat. Theb. 6.905>	'quid si non sanguinis huius / partem haud exiguam — scitis — Dircaeus haberet / campus, ubi hae nuper Thebarum foedera plagae?'
<Stat. Theb. 6.907>	haec simul ostentans quaesitaque praemia laudum / dat sociis, sequitur neglectus Agyllea thorax.
<Stat. Theb. 6.910>	Sunt et qui nudo subeant concurrere ferro, / iamque aderant instructi armis Epidaurins Agreus / et nondum fatis Dircaeus agentibus exsul, / dux vetat Iasides:
<Stat. Theb. 6.913>	'manet ingens copia leti, / o iuvenes!
<Stat. Theb. 6.914>	servate animos avidumque furorem / sanguinis adversi, tuque o, quem propter avita / iugera, dilectas cui desolavimus urbes, / ne, precor, ante aciem ius tantum casibus esse / fraternisque sinas — abigant hoc numina! — votis.'
<Stat. Theb. 6.918>	sic ait, atque ambos aurata casside ditat.
<Stat. Theb. 6.920>	tum generum, ne laudis egens, iubet ardua necti / tempora Thebarumque ingenti voce citari / victorem: dirae recinebant omnia Parcae.
<Stat. Theb. 6.923>	Ipsum etiam proprio certamina festa labore / dignari et tumulo supremum hunc addere honorem / hortantur proceres ac, ne victoria desit / una ducum numero, fundat vel Lyctia cornu / tela rogant, tenui vel nubila transeat hasta, / obsequitur gaudens, viridique ex aggere in aecum / stipatus summis iuvenum descendit; at illi / pone leves portat pharetras et cornua iussus / armiger: ingentem iactu transmittere circum / eminus et dictae dare vulnera destinat orno.
<Stat. Theb. 6.933>	Quis fluere occultis rerum neget omina causis?
<Stat. Theb. 6.934>	fata patent homini, piget inservare, peritque / venturi praemissa fides: sic omina casum / fecimus, et vires hausit Fortuna nocendi.
<Stat. Theb. 6.937>	Campum emensa brevi fatalis ab arbore tacta, / horrendum visu, per quas modo fugerat auras, / venit harundo retro versumque a fine tenorem / pertulit, et notae iuxta ruit ora pharetrae.
<Stat. Theb. 6.941>	multa duces errore serunt: hi nubila et altos / occurrisse notos, adversi roboris ictu / tela repulsa alii.
<Stat. Theb. 6.943>	penitus latet exitus ingens / monstratumque nefa s: uni remeabile bellum / et tristes domino spondebat harundo recursus.
<Stat. Theb. 7.1>	Atque ea cunctantes Tyrii primordia belli / Iuppiter haud aequo respexit corde Pelasgos, / concussitque caput, motu quo celsa laborant / sidera proclamatque adici cervicibus Atlas, / tunc ita velocem Tegees adfatus alumnum: /
<Stat. Theb. 7.6>	'i, medium rapido Borean inlabere saltu / Bistonias, puer, usque domos axemque nivosi / sideris, Oceano vetitum qua Parrhasis ignem / nubibus hibernis et nostro pascitur imbri, / atque ibi seu posita respirat cuspide Mavors, / quamquam invisa quies, seu, quod reor, arma tubasque / insatiatus habet caraeque in sanguine gentis / luxuriat: propere monitus iramque parentis / ede, nihil parcens, nempe olim accendere iussus / Inachias acies atque omne, quod Isthmius umbo / distinet et raucae circumtonat ira Maleae: /
<Stat. Theb. 7.17>	illi vix muros limenque egressa iuventus / sacra colunt; credas bello rediisse, tot instant / plausibus, offensique sedent ad iusta sepulcri.
<Stat. Theb. 7.20>	hicne tuus, Gradive, furor?
<Stat. Theb. 7.20>	sonat orbe recusso / discus et Ocbalii coeunt in proelia caestus, / at si ipsi rabies ferrique insana voluptas / qua tumet, immeritas cineri dabit impius urbes / ferrum ignemque ferens, implorantesque Tonantem / sternet humi populos miseruntque exhauriet orbem, / nunc lenis belli nostraque remittitur ira.
<Stat. Theb. 7.27>	quodni praecipitat pugnas dictoque iubentis / ocius impingit Tyriis Danaa agmina muris — / nil equidem crudele minor — , sit mite bonumque / numen, et effreni laxentur in otia mores, / reddat equos ensemque mihi, nec sanguinis ultra / ius erit: aspiciam terras pacemque iubebo / omnibus; Ogygio sat erit Tritonia bello.'
<Stat. Theb. 7.33>	Dixerat, et Thracum Cyllenius arva subibat; / atque illum Arctoae labentem cardine portae / tempestas aeterna plagae praetentaque caelo / agmina nimborum primique Aquilonis hiatus / in diversa ferunt: crepat aurea grandine multa / palla, nec Arcadii bene protegit umbra galeri.
<Stat. Theb. 7.40>	hic steriles delubra notat Mavortia silvas — / horrescitque tuens — , ubi mille furoribus illi / cingitur averso domus immansueta sub Haemo.
<Stat. Theb. 7.43>	ferrea compago laterum, ferro apta feruntur / limina, ferratis incumbunt tecta columnis.
<Stat. Theb. 7.45>	laeditur adversum Phoebi iubar, ipsaque sedem / lux timet, et durus contristat sidera fulgor, / digna loco statio: primis salit Impetus amens / e foribus caecumque Nefas Iraeque rubentes / exsanguesque Metus, occultisque ensibus adstant / Insidiae geminumque tenens Discordia ferrum.
<Stat. Theb. 7.51>	innumeris strepit aula Minis, tristissima virtus / stat medio, laetusque Furor voltuque cruento / Mors armata sedet; bellorum solus in aris / sanguis et incensis qui raptus ab urbibus ignis, / terrarum exuviae circum, et fastigia templi / captae insignibant gentes, caelataque ferro / fragmina portarum bellatriccsque carinae, / et vacui currus protritaque curribus ora, / paene etiam gemitus: adeo vis omnis et omne / vulnus, ubique ipsum, sed non usquam ore remisso / cernere erat: talem divina Mulciber arte / ediderat; nondum radiis monstratus adulter / foeda catenato luerat conubia lecto.
<Stat. Theb. 7.64>	Quaerere templorum regem vix coeperat ales / Maenalius, tremit ecce solum et mugire refractis / corniger Hebrus aquis; tunc quod pecus utile bello / vallem infestabat, trepidas spumare per herbas, / signa adventantis, clausaeque adamante perenni / dissiluere fores.
<Stat. Theb. 7.69>	Hyrcano in sanguine pulcher / ipse subit curru, diraque adspargine latos / mutat agros, spolia a tergo flentesque catervae: /
<Stat. Theb. 7.72>	dant silvae nixque alta locum; regit atra iugales / sanguinea Bellona manu longaque fatigat / cuspide.
<Stat. Theb. 7.74>	deriguit visu Cyllenia proles / submisitque genas: ipsi reverentia patri, / si prope sit, dematque minas nec talia mandet.
<Stat. Theb. 7.77>	'quod Iovis imperium, magno quid ab aethere portas?'
<Stat. Theb. 7.77>	occupat Armipotens 'neque enim hune, germane, sub axem / sponte venis hiemesque meas, cui roscida iuxta / Maenala et aestivi elementior aura Lycaei.'
<Stat. Theb. 7.80>	ille refert consulta patris, nee longa moratus, / sicut anhelabant, iuncto sudore volantes / Mars impellit equos, resides in proelia Graios / ipse etiam indignans, vidit pater altus et irae / iam levior tardo flectebat pondere vultum: /
<Stat. Theb. 7.86>	ut si quando ruit debellatasque relinquit / Eurus aquas, pax ipsa tumet pontumque iacentem / exanimis iam volvit hiemps: nondum arma earinis / omnia, nec toto respirant pectore nautae.
<Stat. Theb. 7.90>	Finierat pugnas honor exsequialis inermes, / necdum aberant coetus, cunctisque silentibus heros / vina solo fundens cinerem placabat Adrastus / Archemori:
<Stat. Theb. 7.93>	'da, parve, tuum trieteride multa / instaurare diem, nee saucius Arcadas aras / malit adire Pelops Eleaque pulset eburna / templa manu, nee Castaliis altaribus anguis, / nee sua pinigero magis adnatet umbra Lechaeo.
<Stat. Theb. 7.98>	nos te lugenti, puer, infitiamur Averno, / maestaque perpetuis sollemnia iungimus astris, / nunc festina cohors, at si Boeotia ferro / vertere tecta dabis, magnis tunc dignior aris, / tunc deus, Inachias nec tantum culta per urbes / numina, captivis etiam iurabere Thebis.'
<Stat. Theb. 7.103>	dux ea pro cunctis, eadem sibi quisque vovebat.
<Stat. Theb. 7.105>	Iam pronis Gradivus equis Ephyraea premebat / litora, qua summas caput Acrocorinthos in auras / tollit et alterna geminum mare protegit umbra, / inde unum dira comitum de plebe Pavorem / quadripedes anteire iubet: non alter anhelos / insinuare metus animoque avertere vires / aptior; innumerae monstro vocesque manusque / et facies quamcumque velit; bonus omnia credi / auctor et horrificis lymphare incursibus urbes, / si geminos soles ruituraque suadeat astra, / aut nutare solum aut veteres descendere silvas, / a! miseri vidisse putant, tunc acre novabat / ingenium: falso Nemeaeum pulvere campum / erigit; attoniti tenebrosam a vertice nubem / respexere duces; falso clamore tumultum / auget, et arma virum pulsusque imitatur equorum, / terribilemque vagas ululatum spargit in auras.
<Stat. Theb. 7.122>	exsiluere animi, dubiumque in murmure vulgus / pendet:
<Stat. Theb. 7.123>	'ubi iste fragor?
<Stat. Theb. 7.123>	ni fallimur aure.
<Stat. Theb. 7.123>	sed unde / pulvereo stant astra globo?
<Stat. Theb. 7.124>	num Ismenius ultro / miles?
<Stat. Theb. 7.125>	ita est: veniunt, tanta autem audacia Thebis?
<Stat. Theb. 7.126>	an dubitent — age! — , dum inferias et busta colamus?'
<Stat. Theb. 7.126>	haec Pavor attonitis; variosque per agmina vultus / induitur, nunc Pisaeis e milibus unus, / nunc Pylius, nunc ore Lacon, hostesque propinquos / adiurat turmasque metu consternat inani.
<Stat. Theb. 7.131>	nil falsum trepidis, ut vero amentibus ipse / incidit et sacrae circum fastigia vallis / turbine praevectus rapido ter sustulit hastam, / ter concussit equos, clipeum ter pectore plausit: /
<Stat. Theb. 7.135>	arma, arma insani sua quisque ignotaque nullo / more rapit, mutant galeas alienaque cogunt / ad iuga cornipedes; ferus omni in pectore saevit / mortis amor caedisque, nihil flagrantibus obstat: /
<Stat. Theb. 7.139>	praecipiant redimuntque moras, sic litora vento / incipiente fremunt, fugitur cum portus; ubique / vela fluunt, laxi iactantur ubique rudentes; / iamque natant remi, natat omnis in aequore summo / ancora, iam dulcis medii de gurgite ponti / respicitur tellus comitesque a puppe relicti.
<Stat. Theb. 7.145>	viderat Inachias rapidum glomerare cohortes / Bacchus iter; gemuit Tyriam conversus ad urbem, / altricemque domum et patrios reminiscitur ignes, / purpureum tristi turbatus pectore vultum: /
<Stat. Theb. 7.149>	non crines, non serta loco, dextramque reliquit / thyrsus, et intactae ceciderunt cornibus uvae.
<Stat. Theb. 7.151>	ergo ut erat lacrimis lapsoque inhonorus amictu / ante Iovem — et tunc forte polum secretus habebat — / constitit, haud umquam facie conspectus in illa — / nec causae latuere patrem — , supplexque profatur: /
<Stat. Theb. 7.155>	' exscindisne tuas, divum sator optime, Thebas?
<Stat. Theb. 7.156>	saeva adeo coniunx?
<Stat. Theb. 7.156>	nec te telluris amatae / deceptique laris miseret cinerumque meorum?
<Stat. Theb. 7.158>	esto, olim invitum iaculatus nubibus ignem / — credimus — : en iterum atra refers incendia terris, / nec Styge iurata, nec paelicis arte rogatus.
<Stat. Theb. 7.161>	quis modus?
<Stat. Theb. 7.161>	an nobis pater iratusque, bonusque / fulmen habes?
<Stat. Theb. 7.162>	sed non Danaeia limina talis / Parrhasiumque nemus Ledaeasque ibis Amyclas.
<Stat. Theb. 7.164>	scilicet e cunctis ego neglectissima natis / progenies?
<Stat. Theb. 7.165>	ego nempe tamen, qui dulce ferenti / pondus eram, cui tu dignatus limina vitae / praereptumque iter et maternos reddere menses, / adde, quod imbellis rarisque exercita castris / turba meas acies, mea tantum proelia norunt, / nectere fronde comas et ad inspirata rotari / buxa: timent thyrsos nuptarum et proelia matrum, / unde tubas Martemque pati, qui fervidus ecce / quanta parat?
<Stat. Theb. 7.173>	quid si ille tuos Curetas in arma / ducat et innocuis iubeat decernere peltis?
<Stat. Theb. 7.175>	quin etiam invisos — sic hostis defuit? — Argos / eligis o ipsis, genitor, graviora periclis / iussa: novercales luimus ditare Myeenas!
<Stat. Theb. 7.178>	cedo equidem, quo sacra tamen ritusque peremptae / gentis et, in tumidos si quid male feta reliquit / mater, abire iubes?
<Stat. Theb. 7.180>	Thracen silvasque Lycurgi?
<Stat. Theb. 7.181>	anne triumphatos fugiam captivus ad Indos?
<Stat. Theb. 7.182>	da sedem profugo!
<Stat. Theb. 7.182>	potuit Latonia frater / saxa — nec invideo — defigere Delon et imis / commendare fretis; cara submovit ab arce / hostiles Tritonis aquas; vidi ipse potentem / gentibus Eois Epaphum dare iura, nec ullas / Cyllene secreta tubas Minoave curat / Ida: quid heu tantum nostris offenderis aris?
<Stat. Theb. 7.189>	hic tibi — quando minor iam nostra potentia — noctes / Herculeae placitusque vagae Nycteidos ardor, / hic Tyrium genus et nostro felicior igne / taurus: Agenoreos saltem tutare nepotes.'
<Stat. Theb. 7.192>	Invidiam risit pater, et iam poplite flexum / sternentemque manus tranquillus ad osenla tollit / inque vicem placida orsa refert:
<Stat. Theb. 7.195>	'non coniugis ista / consiliis, ut rere, puer, nec saeva roganti / sic expostus ego: immoto deducimur orbe / fatorum; veteres seraeque in proelia causae.
<Stat. Theb. 7.199>	nam cui tanta quies irarum aut sanguinis usus / parcior humani?
<Stat. Theb. 7.200>	videt axis et ista per aevom / mecum aeterna domus, quotiens iam torta reponam / fulmina, quam rarus terris hic imperet ignis.
<Stat. Theb. 7.203>	quin etiam invitus magna uleiscendaque passis / aut Lapithas Marti, aut veterem Calydona Dianae / expugnare dedi; maesta est iactura pigetque / tot mutare animas, tot reddere corpora vitae.
<Stat. Theb. 7.207>	Labdacios vero Pelopisque a stirpe nepotes / tardum abolere mihi; scis ipse — ut crimina mittam / Dorica — , quam promptae superos incessere Thebae; / te quoque — sed, quoniam vetus excidit ira, silebo.
<Stat. Theb. 7.211>	non tamen aut patrio respersus sanguine Pentheus, / aut matrem scelerasse toris aut crimine fratres / progenuisse reus, lacero tua lustra replevit / funere: ubi hi fletus, ubi tune ars tanta precandi?
<Stat. Theb. 7.215>	ast ego non proprio diros impendo dolori / Oedipodionidas: rogat hoc tellusque polusque / et pietas et laesa fides naturaque, et ipsi / Eumenidum mores, sed tu super urbe moveri / parce tua: non hoc statui sub tempore rebus / occasum Aoniis, veniet suspeetior aetas / ultoresque alii: nunc regia Iuno queretur.'
<Stat. Theb. 7.221>	his ille auditis mentemque habitumque recepit; / ut eum sole malo tristique rosaria pendent / usta noto, si clara dies zephyrique refecit / aura polum, redit omnis honos, emissaque lucent / germina et informes ornat sua gloria virgas.
<Stat. Theb. 7.227>	Nuntius attonitas iamdudum Eteoelis ad aures / explorata ferens longo docet agmine Graios / ire duces, nec iam Aoniis procul afore campis; / quacumque ingressi, tremere ac miserescere cunctos / Thebarum; qui stirpe, refert, qui nomine et armis, / ille metum condens audire exposcit et odit / narrantem; hinc socios dictis stimulare suasque / metiri decernit opes.
<Stat. Theb. 7.234>	exciverat omnem / Aoniam Euboeamque et Phocidos arva propinquae / Mars, ita dulce Iovi; longe fugit ordine velox / tessera: propellunt acies, seseque sub armis / ostentant; subeunt campo, qui proximus urbi / damnatus bellis patet exspectatque furores.
<Stat. Theb. 7.240>	nondum hostes contra, trepido tamen agmine matres / conscendunt muros, inde arma nitentia natis / et formidandos monstrant sub casside patres.
<Stat. Theb. 7.243>	Turre procul sola nondum concessa videri / Antigone populis teneras defenditur atra / veste genas; iuxtaque comes, quo Laius ibat / armigero; tunc virgo senem regina veretur.
<Stat. Theb. 7.247>	quae sic orsa prior:
<Stat. Theb. 7.247>	'spesne obstatura Pelasgis / haec vexilla, pater?
<Stat. Theb. 7.248>	Pelopis descendere totas / audimus gentes: dic, o precor, extera regum / agmina; nam video, quae noster signa Menoeceus, / quae noster regat arma Creon, quam celsus aena / Sphinge per ingentes Homoloidas exeat Haemon.'
<Stat. Theb. 7.252>	sic rudis Antigone, senior cui talia Phorbas: /
<Stat. Theb. 7.254>	'mille sagittiferos gelidae de colle Tanagrae / promovet ecce Dryas; hic, cui nivea arma tridentem / atque auro rude fulmen habent, Orionis alti / non falsus virtute nepos: procul, oro, paternum / omen et innuptae vetus excidat ira Dianae, / iungunt se castris regisque in nomen adoptant / Ocalea Medeonque et confertissima lucis / Nisa Dionaeisque avibus circumsona Thisbe.
<Stat. Theb. 7.262>	proximus Eurymedon, qui pastoralia Fauni / arma patris pinuque iubas imitatur equinas, / terribilis silvis: reor et Mavorte cruento / talis erit.
<Stat. Theb. 7.265>	dites pecorum comitantur Erythrae, / qui Scolon densamque iugis Eteonon iniquis, / qui breve litus Hyles Atalantaeamque superbi / Schoenon habent notique colunt vestigia campi; / fraxineas Macetum vibrant de more sarisas / saevaque difficiles excludere volnera peltas.
<Stat. Theb. 7.271>	ecce autem clamore ruunt Neptunia plebes / Onchesti: quos pinigeris Mycalessos in agris / Palladiusque Melas Hecataeaque gurgite nutrit / Gargaphie, quorumque novis Haliartos aristis / invidet et nimia sata laeta supervenit herba.
<Stat. Theb. 7.276>	tela rudes trunci, galeae vacua ora leonum, / arborei dant scuta sinus, hos regis egenos / Amphion en noster agit — cognoscere pronum, / virgo — , lyra galeam tauroque insignis avito.
<Stat. Theb. 7.280>	macte animo iuvenis, medios parat ire per enses / nudaque pro caris opponere pectora muris, / vos etiam nostris, Heliconia turba, venitis / addere rebus opem; tuque, o Permesse, canoris / et felix, Olmie, vadis armastis alumnos / bellorum resides, patriis concentibus audis / exsultare gregem, quales, cum pallida cedit / bruma, renidentem deducunt Strymona cygni.
<Stat. Theb. 7.288>	ite alacres, numquam vestri morientur honores, / bellaque perpetuo memorabunt carmine Musae.'
<Stat. Theb. 7.289>	Dixerat, et paulum virgo interfata loquenti: /
<Stat. Theb. 7.291>	' illi autem, quanam iunguntur origine fratres?
<Stat. Theb. 7.292>	sic certe paria arma viris, sic exit in auras / cassidis aequus apex; utinam haec concordia nostris!'
<Stat. Theb. 7.293>	cui senior ridens:
<Stat. Theb. 7.294>	'non prima errore videndi / falleris, Antigone: multi hos — nam decipit aetas — / dixerunt fratres, pater est natusque, sed aevi / confudere modos: puerum Lapithaona nymphe / Dercetis expertem thalami crudumque maritis / ignibus ante diem cupido violavit amore / improba conubii; nec longum, et pulcher Alatreus / editus, ac primae genitorem in flore iuventae / consequitur traxitque notas et miscuit annos, / et nunc sic fratres mentito nomine gaudent, / plus pater; hunc olim iuvat et ventura senectus, / tercentum genitor totidemque in proelia natus / exercent equites: hi deseruisse feruntur / exilem Glisanta Coroniamque, feracem / messe Coroniam, Baccho Glisanta colentes.
<Stat. Theb. 7.309>	sed potius celsos umbrantem hunc aspice late / Hypsea quadriiugos, clipei septemplice tauro / laeva, ter insuto servantur pectora ferro, / pectora: nam tergo numquam metus, hasta vetustum / silvarum decus, emissae cui pervia semper / armaque corporaque et numquam manus inrita voti.
<Stat. Theb. 7.315>	Asopos genuisse datur, dignusque videri / tunc pater, abreptis cum torrentissimus exit / pontibus, aut natae tumidus cum virginis ultor / flumina concussit generum indignata Tonantem.
<Stat. Theb. 7.319>	namque ferunt raptam patriis Aeginan ab undis / amplexu latuisse Iovis: furit amnis et astris / infensus bellare parat — nondum ista licebant / nec superis — ; stetit audaces effusus in iras, / conseruitque manum, nec quem imploraret habebat, / donec vix tonitru submotus et igne trisulco / cessit, adhuc ripis animosus gurges anhelis / fulmineum cinerem magnaeque insignia poenae / gaudet et Aetnaeos in caelum efflare vapores.
<Stat. Theb. 7.328>	talem Cadmeo mirabimur Hypsea campo, / si modo placavit felix Aegina Tonantem.
<Stat. Theb. 7.330>	ducit Itonaeos et Alalcomenaea Minervae / agmina, quos Midea et quos uvida suggerit Arne, / Aulida qui Graeanque serunt viridesque Plataeas, / et sulco Peteona domant refluumque meatu / Euripum, qua noster, habent, teque ultima tractu / Anthedon, ubi gramineo de litore Glaucus / poscentes inrupit aquas, iam crine genisque / caerulus, et mixtos expavit ab inguine pisces.
<Stat. Theb. 7.338>	glandibus et torta zephyros incidere funda / cura: Cydoneas anteibunt gaesa sagittas, / tu quoque praeclarum forma, Cephise, dedisses / Narcissum, sed Thespiacis iam pallet in agris / trux puer; orbata florem, pater, adluis unda.
<Stat. Theb. 7.343>	quis tibi Phoebeas acies veteremque revolvat / Phocida?
<Stat. Theb. 7.344>	qui Panopen, qui Daulida, qui Cyparisson, / et valles, Lebadia, tuas et Hyampolin acri / subnixam scopulo, vel qui Parnasson utrumque / aut Cirrham tauris Anemorianque supinant / Coryciumque nemus, propellentemque Lilaean / Cephisi glaciale caput, quo suetus anhelam / ferre sitim Python amnemque avertere ponto, / omnibus immixtas cono super aspice laurus / armaque vel Tityon vel Delon habentia, vel quas / hic deus innumera laxavit caede pharetras.
<Stat. Theb. 7.354>	Iphitus asper agit, genitor cui nuper ademptus / Naubolus Hippasides, tuus, o mitissime Lai, / hospes; adhuc currus securaque lora tenebam, / cum tua subter equos iacuit convulsa cruentis / ictibus, o utinam nostro cum sanguine, cervix / !'
<Stat. Theb. 7.359>	Dicenti maduere genae, vultumque per omnem / pallor iit, vocisque repens singultus apertum / intercepit iter; refovet frigentis amicum / pectus alumna senis; redit atque exile profatur: /
<Stat. Theb. 7.363>	'o mihi sollicitum decus ac suprema voluptas, / Antigone!
<Stat. Theb. 7.364>	seras tibi demoror improbus umbras, / fors eadem scelera et caedes visurus avitas, / donec te thalamis habilem integramque resignem: /
<Stat. Theb. 7.367>	hoc satis, et fessum vita dimittite, Parcae, / sed dum labor iners, quanti — nunc ecce reviso — / transabiere duces: Clonin atque in terga comantes / non ego Abantiadas, non te, saxosa Caryste, / non humiles Aegas altumque Capherea dixi.
<Stat. Theb. 7.372>	et iam acies obtunsa negat, cunctique resistunt, / et tuus armatis iubet ecce silentia frater.'
<Stat. Theb. 7.373>	vix ea turre senex, cum rector ab aggere coepit: /
<Stat. Theb. 7.375>	'magnanimi reges, quibus haud parere recusem / ductor et ipse meas miles defendere Thebas, / non ego vos stimulare parem — nam liber in arma / impetus, et meritas ultro iurastis in iras — , / nec laudare satis dignasque rependere grates / sufficiam — referent superi vestraeque subacto / hoste manus — : urbem socia de gente subistis / tutari, quam non aliis populator ab oris / belliger externave satus tellure, sed hostis / indigena adsultat, cui castra adversa regenti / hic pater, hic genetrix, hic iunctae stirpe sorores, / hic erat et frater, cerne en ubicumque nefandus / excidium moliris avis: venere volentes / Aoniae populi, nec sum tibi, saeve, relictus, / quid velit ista cohors, et te sentire decebat: /
<Stat. Theb. 7.390>	reddere regna vetant.'
<Stat. Theb. 7.390>	sic fatus, et omnia rite / disponit, qui bella gerant, qui moenia servent, / quas in fronte manus, medio quas robore sistat.
<Stat. Theb. 7.393>	perspicuas sic luce fores et virgea pastor / claustra levat, dum terra recens; iubet ordine primo / ire duces, media stipantur plebe maritae; / ipse levat gravidas et humum fractura parentum / ubera, suceiduasque adportat matribus agnas.
<Stat. Theb. 7.398>	Interea Danai noctemque diemque sub armis, / noctem iterum rursusque diem — sic ira ferebat — / ingeminant: contempta quies, vix aut sopor illis / aut epulae fecere moram; properatur in hostem / more fugae, nec monstra tenent, quae plurima nectit / prodigialc canens certi fors praevia fati.
<Stat. Theb. 7.404>	quippe serunt diros monitus volucresque feraeque / sideraque aversique suis decursibus amnes, / infestumque tonat pater et mala fulgura lucent; / terrificaeque adytis voces clusaeque deorum / sponte fores; nunc sanguineus, nunc saxeus imber, / et subiti manes flentumque occursus avorum, / tunc et Apollineae tacuere oracula Cirrhae, / et non adsuetis pernox ululavit Eleusin / mensibus, et templis Sparte praesaga reclusis / vidit Amyclaeos — facinus! — concurrere fratres.
<Stat. Theb. 7.414>	Arcades insanas latrare Lycaonis umbras / nocte ferunt tacita, saevo decurrere campo / Oenomaum sua Pisa refert; Aeheloon utroque / deformem cornu vagus infamabat Acarnan.
<Stat. Theb. 7.418>	Perseos effigiem maestam exorantque Mycenae / confusum Iunonis ebur; mugire potentem / Inachon agricolae, gemini maris incola narrat / Thebanum toto planxisse Palaemona ponto, / haec audit Pelopea phalanx, sed bellicus ardor / consiliis obstat divum prohibetque timeri.
<Stat. Theb. 7.424>	Iam ripas, Asopc, tuas Boeotaque ventum / flumina, non ausae transmittere protinus alae / hostilem fluvium; forte et trepidantibus ingens / descendebat agris, animos sive imbrifer arcus, / seu montana dedit nubes, seu fluminis illa / mens fuit obiectusque vado pater arma vetabat.
<Stat. Theb. 7.430>	tunc ferus Hippomedon magno cum fragmine ripae / cunctantem deiecit equum, ducibusque relictis / gurgite de medio frenis suspensus et armis / 'ite viri' clamat, 'sic vos in moenia primus / ducere, sic clusas voveo perfringere Thebas.'
<Stat. Theb. 7.434>	praecipitant cuncti fluvio puduitque secutos.
<Stat. Theb. 7.436>	ac velut ignotum si quando armenta per amnem / pastor agit, stat triste pecus, procul altera tellus / omnibus et late medius timor: ast ubi ductor / taurus init fecitque vadum, tunc mollior unda, / tunc faciles saltus, visaeque accedere ripae.
<Stat. Theb. 7.441>	Haudproculinde iugum tutisque adcommoda castris / arva notant, unde urbem etiam turresque videre / Sidonias; placuit sedes fidique receptus, / colle per excelsum patulo, quem subter aperto / arva sinu, nullique aliis a montibus instant / despectus; nec longa labor munimina durus / addidit: ipsa loco mirum natura favebat.
<Stat. Theb. 7.448>	in vallum elatae rupes devexaque fossis / aequa et fortuito ductae quater aggere pinnae; / cetera dant ipsi, donec sol montibus omnis / erepsit rebusque dedit sopor otia fessis.
<Stat. Theb. 7.452>	Quis queat attonitas dictis ostendere Thebas?
<Stat. Theb. 7.453>	urbem in conspectu belli suprema parantis / territat insomnem nox atra diemque minatur.
<Stat. Theb. 7.455>	discurrunt muris; nil saeptum horrore sub illo, / nil fidum satis, invalidaeque Amphionis arces, / rumor ubique alios pluresque adnuntiat hostes / maioresque timor; spectant tentoria contra / Inachia externosque suis in montibus ignes, / hi precibus questuque deos, hi Martia tela / belligerosque hortantur equos, hi pectora fletu / cara premunt miserique rogos et crastina mandant / funera, si tenuis demisit lumina somnus, / bella gerunt; modo lucra morae, modo taedia vitae / attonitis, lucemque timent lucemque precantur.
<Stat. Theb. 7.466>	it geminum excutiens anguem et bacchatur utrisque / Tisiphone castris; fratrem huic, fratrem ingerit illi, / aut utrique patrem: procul ille penatibus imis / excitus implorat Furias oculosque reposcit.
<Stat. Theb. 7.470>	Iam gelidam Phoeben et caligantia primus / hauserat astra dies, cum iam tumet igne futuro / Oceanus lateque novo Titane reclusum / aequor anhelantum radiis subsidit equorum: /
<Stat. Theb. 7.474>	ecce truces oculos sordentibus obsita canis / exsangues Iocasta genas et bracchia planctu / nigra ferens ramumque oleae cum velleris atri / nexibus, Eumenidum velut antiquissima, portis / egreditur magna eum maiestate malorum, / hinc atque hinc natae, melior iam sexus, aniles / praecipitantem artus et plus quam possit euntem / sustentant.
<Stat. Theb. 7.481>	venit ante hostes, et pectore nudo / claustra adversa ferit tremulisque ululatibus orat / admitti:
<Stat. Theb. 7.483>	'reserate viam!
<Stat. Theb. 7.483>	rogat impia belli / mater; in his aliquod ius exsecrabile castris / huic utero est.'
<Stat. Theb. 7.485>	trepidi visam expavere manipli / auditamque magis; remeat iam missus Adrasto / nuntius: excipiunt iussi mediosque per enses / dant iter.
<Stat. Theb. 7.488>	illa duces ut primum aspexit Achivos, / clamorem horrendum luctu furiata resolvit: /
<Stat. Theb. 7.490>	'Argolici proceres, ecquis monstraverit hostem, / quem peperi?
<Stat. Theb. 7.491>	quanam inveniam, mihi dicite, natum / sub galea?'
<Stat. Theb. 7.492>	venit attonitae Cadmeius heros / obvius, et raptam lacrimis gaudentibus implet / solaturque tenens, atque inter singula matrem, / matrem iterat, nunc ipsam urgens, nunc cara sororum / pectora, eum mixta fletus anus asperat ira: /
<Stat. Theb. 7.497>	'quid molles lacrimas venerandaque nomina fingis, / rex Argive, mihi?
<Stat. Theb. 7.498>	quid colla amplexibus ambis / invisamque teris ferrato pectore matrem?
<Stat. Theb. 7.500>	tune ille exsilio vagus et miserabilis hospes?
<Stat. Theb. 7.501>	quem non permoveas?
<Stat. Theb. 7.501>	longae tua iussa cohortes / exspectant, multoque latus praefulgurat ense.
<Stat. Theb. 7.503>	a miserae matres!
<Stat. Theb. 7.503>	hunc te noctesque diesque / deflebam?
<Stat. Theb. 7.504>	si verba tamen monitusque tuorum / dignaris, dum castra silent suspensaque bellum / horrescit pietas, genetrix iubeoque rogoque: /
<Stat. Theb. 7.507>	i mecum patriosque deos arsuraque saltem / tecta vide, fratremque — quid aufers lumina? — fratrem / adloquere et regnum iam me sub iudice posce: /
<Stat. Theb. 7.510>	aaut dabit, aut ferrum causa meliore resumes.
<Stat. Theb. 7.511>	anne times, ne forte doli, et te conscia mater / decipiam?
<Stat. Theb. 7.512>	non sic miseros fas omne penates / effugit: vix Oedipode ducente timeres.
<Stat. Theb. 7.514>	nupsi equidem peperique nefas, sed diligo tales, / — a dolor! — et vestros etiamnum excuso furores.
<Stat. Theb. 7.516>	quodsi adeo perstas, ultro tibi, saeve, triumphum / detulimus: religa captas in terga sorores, / inice vincla mihi: gravis huc utcumque feretur / et pater, ad vestrum gemitus nunc verto pudorem, / Inachidae, liquistis enim parvosque senesque / et lacrimas has quisque domi: sua credite matri / viscera!
<Stat. Theb. 7.522>	si vobis hic parvo in tempore carus / — sitque precor — quid me, oro, decet quidve ista, Pelasgi, / ubera?
<Stat. Theb. 7.524>	ab Hyrcanis hoc Odrysiisve tulissent / regibus, et si qui nostros vicere furores.
<Stat. Theb. 7.526>	adnuite, aut natum complexa superstite bello / hic moriar.'
<Stat. Theb. 7.527>	tumidas frangebant dicta cohortes, / nutantesque virum galeas et sparsa videres / fletibus arma piis.
<Stat. Theb. 7.529>	quales ubi tela viresque / pectoris impulsu rabidi stravere leones, / protinus ira minor, gaudentque in corpore capto / securam differre famem: sic flexa Pelasgum / corda labant, ferrique avidus mansueverat ardor.
<Stat. Theb. 7.534>	Ipse etiam ante oculos nunc matris ad oscula versus, / nunc rudis Ismenes, nunc flebiliora precantis / Antigones, variaque animum turbante procella / exciderat regnum: cupit ire, et mitis Adrastus / non vetat; hic iustae Tydeus memor occupat irae: /
<Stat. Theb. 7.539>	'me potius, socii, qui fidum Eteoclea nuper / expertus, nec frater eram, me opponite regi, / cuius adhuc pacem egregiam et bona foedera gesto / pectore in hoc, ubi tunc fidei pacisque sequestra / mater eras, pulchris cum me nox vestra morata est / hospitiis?
<Stat. Theb. 7.544>	nempe haec trahis ad commercia natum?
<Stat. Theb. 7.545>	duc illum in campum, vestro qui sanguine pinguis / spirat adhuc pinguisque meo.
<Stat. Theb. 7.546>	tu porro sequeris, / heu nimium mitis nimiumque oblite tuorum?
<Stat. Theb. 7.548>	scilicet infestae cum te circum undique dextrae / nudabunt enses, haec flebit et arma quiescent?
<Stat. Theb. 7.550>	tene ille, heu demens, semel intra moenia clausum / possessumque odiis Argiva in castra remittet?
<Stat. Theb. 7.552>	ante haec excusso frondescet lancea ferro, / Inachus ante retro nosterque Achelous abibit, / sed mite adloquium et saevis pax quaeritur armis: /
<Stat. Theb. 7.555>	haec quoque castra patent, necdum meruere timeri, / an suspectus ego?
<Stat. Theb. 7.556>	abscedo et mea volnera dono.
<Stat. Theb. 7.557>	intret: et hic genetrix eadem mediaeque sorores, / finge autem pactis evictum excedere regnis, / nempe iterum reddes?'
<Stat. Theb. 7.559>	rursus mutata trahuntur / agmina consiliis: subito ceu turbine caeli / obvius adversum Boreae Notus abstulit aequor, / arma iterum furiaeque placent; fera tempus Erinys / arripit et primae molitur semina pugnae.
<Stat. Theb. 7.564>	Errabant geminae Dircaea ad flumina tigres, / mite iugum, belli quondam vastator Eoi / currus, Erythraeis sed nuper victor ab oris / Liber in Aonios meritas dimiserat agros, / illas turba dei seniorque ex more sacerdos / sanguinis oblitas atque Indum gramen olentes / palmite maturo variisque ornare corymbis / curat et alterno maculas interligat ostro, / iamque ipsi colles, ipsa has — quis credat? — amabant / armenta, atque ausae circum mugire iuvencae; / quippe nihil grassata fames: manus obvia pascit, / exceptantque cibos fusoque horrenda supinant / ora mero, vaga rure quies; si quando benigno / urbem iniere gradu, domus omnis et omnia sacris / templa calent, ipsumque fides intrasse Lyaeum.
<Stat. Theb. 7.579>	has ubi vipereo tactas ter utramque flagello / Eumenis in furias animumque redire priorem / impulit, erumpunt non agnoscentibus agris.
<Stat. Theb. 7.582>	ceu duo diverso pariter si fulmina caelo / rupta cadant longumque trahant per nubila crinem: /
<Stat. Theb. 7.584>	non aliter cursu rapidae atque immane frementes / transibunt campos aurigamque impete vasto, / Amphiarae, tuum — nec defuit omen, eriles / forte is primus equos stagna ad vicina trahebat — / corripiunt; mox Taenarium, qui proximus, Idan / Aetolumque Acamanta premunt: fuga torva per agros / cornipedum, visa donec flammatus Aconteus / strage virum, cui sueta feras prosternere virtus / — Arcas erat — , densis iam fida ad moenia versas / insequitur telis, multumque hastile resumens / ter, quater adducto per terga, per ilia telo / transigit.
<Stat. Theb. 7.595>	illae autem longo cum limite fusi / sanguinis ad portas utrimque exstantia ducunt / spicula semianimes, gemituque imitante querellas / saucia dilectis adclinant pectora muris, / templa putes urbemque rapi facibusque nefandis / Sidonios ardere lares, sic clamor apertis / exoritur muris; mallent cunabula magni / Herculis aut Semeles thalamum aut penetrale ruisse / Harmoniae.
<Stat. Theb. 7.603>	cultor Baccheus Acontea Phegeus / iam vacuum telis geminoque in sanguine ovantem / comminus ense petit; subeunt Tegeaea iuventus / auxilio tardi: iam supra sacra ferarum / corpora maerenti iuvenis iacet ultio Baccho.
<Stat. Theb. 7.608>	Rumpitur et Graium subito per castra tumultu / concilium; fugit exsertos Iocasta per hostes / iam non ausa preces; natas ipsamque repellunt / qui modo tam mites, et praeceps tempore Tydeus / utitur:
<Stat. Theb. 7.612>	'ite age, nunc pacem sperate fidemque!
<Stat. Theb. 7.613>	num saltem differre nefas potuitve morari, / dum genetrix dimissa redit?'
<Stat. Theb. 7.614>	sic fatus aperto / ense vocat socios, saevus iam clamor, et irae / hinc atque inde calent; nullo venit ordine bellum, / confusique duces volgo, et neglecta regentum / imperia; una equites mixti peditumque catervae / et rapidi currus; premit indigesta ruentes / copia, nec sese vacat ostentare nec hostem / noscere, sic subitis Thebana Argivaque pubes / conflixere globis; retro vexilla tubaeque / post tergum et litui bellum invenere secuti, / tantus ab exiguo crudescit sanguine Mavors!
<Stat. Theb. 7.625>	ventus uti primas struit intra nubila vires, / lenis adhuc, frondesque et aperta cacumina gestat, / mox rapuit nemus et montes patefecit opacos.
<Stat. Theb. 7.628>	Nunc age, Pieriae, non vos longinqua, sorores, / consulimus, vestras acies vestramque referte / Aoniam; vidistis enim, dum Marte propinquo / horrent Tyrrhenos Heliconia plectra tumultus.
<Stat. Theb. 7.632>	Sidonium Pterclan sonipes male fidus in armis / rumpentem frenos diversa per agmina raptat / iam liber, sic fessa manus: venit hasta per armos / Tydeos et laevum iuveni transverberat inguen / labentemque adfigit equo; fugit ille perempto / consertus domino, nec iam arma aut frena tenentem / portat adhue: ceu nondum anima defectus utraque / cum sua Centaurus moriens in terga recumbit, / certat opus ferri: sternunt alterna furentes / Hippomedon Sybarin, Pylium Periphanta Menoeceus, / Parthenopaeus Ityn: Sybaris iacet ense cruento, / cuspide trux Periphas, Itys insidiante sagitta.
<Stat. Theb. 7.644>	Caeneos Inachii ferro Mavortius Haemon / colla rapit, cui dividuum trans corpus hiantes / truncum oculi quaerunt, animus caput; arma iacentis / iam rapiebat Abas: cornu deprensus Achiva / dimisit moriens clipeum hostilemque suumque.
<Stat. Theb. 7.649>	Quis tibi Baccheos, Eunaee, relinquere cultus, / quis lucos, veritus quibus emansisse sacerdos, / suasit et adsuetum Bromio mutare furorem?
<Stat. Theb. 7.652>	quem terrere queas?
<Stat. Theb. 7.652>	clipei penetrabile textum / pallentes hederae Nysaeaque serta coronant, / candida pampineo subnectitur instita pilo, / crine latent umeri, crescunt lanugine malae, / et rubet imbellis Tyrio subtemine thorax, / bracchiaque in manicis et pictae vincula plantae / carbaseique sinus, et fibula rasilis auro / Taenariam fulva mordebat iaspide pallam, / quam super a tergo velox corytus et arcus / pendentesque sonant aurata lynce pharetrae.
<Stat. Theb. 7.662>	it lymphante deo media inter milia longum / vociferans:
<Stat. Theb. 7.663>	'prohibete manus, haec omine dextro / moenia Cirrhaea monstravit Apollo iuvenca; / pareite, in haec ultro scopuli venere volentes.
<Stat. Theb. 7.666>	gens saerata sumus: gener huic est Iuppiter urbi / Gradivusque socer; Bacchum haud mentimur alumnum / et magnum Alciden.'
<Stat. Theb. 7.668>	iactanti talia frustra / turbidus aeria Capaneus occurrit in hasta, / qualis ubi primam leo mane cubilibus atris / erexit rabiem et saevo speculatur ab antro / aut cervum aut nondum bellantem fronte iuvencum, / it fremitu gaudens, licet arma gregesque lacessant / venantum, praedam videt et sua volnera nescit: /
<Stat. Theb. 7.675>	sic tum congressu Capaneus gavisus iniquo / librabat magna venturam mole cupressum.
<Stat. Theb. 7.677>	ante tamen 'quid femineis ululatibus' inquit, / 'terrificas.
<Stat. Theb. 7.678>	moriture, viros?
<Stat. Theb. 7.678>	utinam ipse veniret, / cui furis!
<Stat. Theb. 7.679>	haec Tyriis cane matribus!'
<Stat. Theb. 7.679>	et simul hastam / expulit; illa volans, ceu vis non ulla moretur / obvia, vix sonuit clipeo et iam terga reliquit, / arma fluunt, longisque crepat singultibus aurum, / eruptusque sinus vicit cruor, occidis audax, / occidis Aonii puer altera cura Lyaei.
<Stat. Theb. 7.685>	marcida te fractis planxerunt Ismara thyrsis, / te Tmolos, te Nysa ferax Theseaque Naxos / et Thebana metu iuratus in orgia Ganges.
<Stat. Theb. 7.688>	Nec segnem Argolicae sensere Eteoclea turmae, / parcior ad cives Polynicis inhorruit ensis, / eminet ante alios iam formidantibus arva / Amphiaraus equis ac multo pulvere vertit / campum indignantem: famulo decus addit inane / maestus et extremos obitus inlustrat Apollo, / ille etiam clipeum galeamque incendit honoro / sidere; nec tarde fratri, Gradive, dedisti, / ne qua manus vatem, ne quid mortalia bello / laedere tela queant: sanctum et venerabile Diti / funus eat.
<Stat. Theb. 7.698>	talis medios aufertur in hostes / certus et ipse necis, vires fiducia leti / suggerit; inde viro maioraque membra diesque / laetior et numquam tanta experientia caeli, / si vacet: avertit morti contermina virtus, / ardet inexpleto saevi Mavortis amore, / et fruitur dextra atque anima flagrante superbit, / hicne hominum casus lenire et demere Fatis / iura frequens?
<Stat. Theb. 7.706>	quantum subito diversus ab illo, / qui tripodas laurusque sequi, qui doctus in omni / nube salutato volucrem cognoscere Phoebo!
<Stat. Theb. 7.709>	innumeram ferro plebem, ceu letifer annus / aut iubar adversi grave sideris, immolat umbris / ipse suis: iaculo Phlegyan iaculoque superbum / Phylea, falcato Clonin et Chremetaona curru / comminus hunc stantem metit, hunc a poplite sectum, / cuspide non missa Chromin Iphinoumque Sagenque / intonsumque Gyan sacrumque Lycorea Phoebo — / invitus: iam fraxineum demiserat hastae / robur, et excussis apparuit infula cristis — , / Alcathoum saxo, cui circum stagna Carysti / et domus et coniunx et amantes litora nati / vixerat ille diu pauper scrutator aquarum, / decepit tellus, moriens hiemesque notosque / laudat et experti meliora pericula ponti.
<Stat. Theb. 7.723>	Aspicit has longe iamdudum Asopius Hypseus / palantum strages ardetque avertere pugnam, / quamquam haud ipse minus curru Tirynthia fundens / robora; sed viso praesens minor augure sanguis: /
<Stat. Theb. 7.727>	illum armis animisque cupit, prohibebat iniquo / agmine consertum cunei latus; inde superbus / exseruit patriis electum missile ripis, / ac prius:
<Stat. Theb. 7.730>	'Aonidum dives largitor aquarum, / clare Giganteis etiamnum, Asope, favillis, / da numen dextrae: rogat hoc natusque tuique / quercus alumna vadi; fas et mihi spernere Phoebum, / si tibi conlatus divum sator, omnia mergam / fontibus arma tuis tristesque sine augure vittas.'
<Stat. Theb. 7.735>	audierat genitor: vetat indulgere volentem / Phoebus, et aurigam iactus detorquet in Hersen.
<Stat. Theb. 7.738>	ille ruit: deus ipse vagis succedit habenis, / Lernaeum falso simulans Haliacmona vultu, / tunc vero ardenti non ulla obsistere temptant / signa, ruunt solo terrore, et volnera citra / mors trepidis ignava venit, dubiumque tuenti / presserit infestos onus impuleritne iugales, / sic ubi nubiferum montis latus aut nova ventis / solvit hiemps, aut victa situ non pertulit aetas, / desilit horrendus campo timor, arva virosque / limite non uno longaevaque robora secum / praecipitans, tandemque exhaustus turbine fesso / aut vallem cavat aut medios intercipit amnes.
<Stat. Theb. 7.750>	non secus ingentique viro magnoque gravatus / temo deo nunc hoc, nunc illo in sanguine fervet, / ipse sedens telis pariterque ministrat habenis / Delius, ipse docet iactus adversaque flectit / spicula fortunamque hastis venientibus aufert, / sternuntur terra Melaneus pedes, Antiphus alto / nil defensus equo, genitusque Heliconide nympha / Action, caesoque infamis fratre Polites, / conatusque toris vittatam attingere Manto / Lampus: in hunc sacras Phoebus dedit ipse sagittas, / et iam cornipedes trepidi ac moribunda reflantes / corpora rimantur terras, omnisque per artus / sulcus et incisis altum rubet orbita membris, / hos iam ignorantes terit impius axis, at illi / vulnere semineces — nec devitarc facultas — / venturum super ora vident; iam lubrica tabo / frena, nec insisti madidus dat temo, rotaeque / sanguine difficiles, et tardior ungula fossis / visceribus: tunc ipse furens in morte relicta / spicula et e mediis exstantes ossibus hastas / avellit, strident animae currumque sequuntur.
<Stat. Theb. 7.771>	Tandem se famulo summum confessus Apollo / 'utere luce tua longamque' ait, 'indue famam, / dum tibi me iunctum Mors inrevocata veretur.
<Stat. Theb. 7.774>	vincimur: immites scis nulla revolvere Parcas / stamina; vade, diu populis promissa voluptas / Elysiis, certe non perpessure Creontis / imperia aut vetito nudus iaciture supulcro.'
<Stat. Theb. 7.777>	ille refert contra, et paulum respirat ab armis: /
<Stat. Theb. 7.779>	'olim te, Cirrhaee pater, peritura sedentem / ad iuga — quis tantus miseris honor? — axe trementi / sensimus; instantes quonam usque morabere manes?
<Stat. Theb. 7.782>	audio iam rapidae cursum Stygis atraque Ditis / flumina tergeminosque mali custodis hiatus.
<Stat. Theb. 7.784>	accipe commissum capiti decus, accipe laurus, / quas Erebo deferre nefas, nunc voce suprema, / si qua recessuro debetur gratia vati, / deceptum tibi, Phoebe, larem poenasque nefandae / coniugis et pulchrum nati commendo furorem.'
<Stat. Theb. 7.788>	desiluit maerens lacrimasque avertit Apollo: /
<Stat. Theb. 7.790>	tune vero ingemuit currusque orbique iugales.
<Stat. Theb. 7.791>	non aliter caeco nocturni turbine Cori / scit peritura ratis, cum iam damnata sororis / igne Therapnaei fugerunt carbasa fratres.
<Stat. Theb. 7.794>	Iamque recessurae paulatim horrescere terrae / summaque terga quati graviorque effervere pulvis / coeperat; inferno mugit iam murmure campus.
<Stat. Theb. 7.797>	bella putant trepidi bellique hunc esse fragorem, / hortanturque gradus; alius tremor arma viresque / mirantesque inclinat equos; iam frondea nutant / culmina, iam muri, ripisque Ismenos apertis / effugit; exciderunt irae, nutantia Agunt / tela solo, dubiasque vagi nituntur in hastas / comminus inque vicem viso pallore recedunt.
<Stat. Theb. 7.804>	sic ubi navales miscet super aequora pugnas / contempto Bellona mari, si forte benigna / tempestas, sibi quisque cavent, ensesque recondit / mors alia, et socii pacem fecere timores, / talis erat campo belli fluitantis imago, / sive laborantes concepto flamine terrae / ventorum rabiem et clusum eiecere furorem, / exedit seu putre solum carpsitque ferendo / unda latens, sive hae volventis machina caeli / incubuit, sive omne fretum Neptunia movit / cuspis et extremas gravius mare torsit in oras, / seu vati datus ille fragor, seu terra minata est / fratribus: ecce alte praeceps humus ore profundo / dissilit, inque vicem timuerunt sidera et umbrae, / illum ingens haurit specus et transire parantes / mergit equos; non arma manu, non frena remisit: /
<Stat. Theb. 7.820>	sicut erat, rectos defert in Tartara currus, / respexitque cadens caelum campumque coire / ingemuit, donec levior distantia rursus / miscuit arva tremor lucemque exclusit Averno.
<Stat. Theb. 8.1>	Ut subitus vates pallentibus incidit umbris / letiferasque domos orbisque arcana sepulti / rupit et armato turbavit funere manes, / horror habet cunctos, Stygiis mirantur in oris / tela et equos corpusque movum; nec enim ignibus artus / conditus aut maesta niger adventabat ab urna, / sed belli sudore calens, clipeumque cruentis / foribus et scissi respersus pulvere campi, / necdum illum aut trunca lustraverat obvia taxo / Eumenis.
<Stat. Theb. 8.10>	aut furvo Proserpina poste notarat / coetibus adsumptum functis; quin comminus ipsa / Fatorum deprensa colus, visoque paventes / augure tunc demum rumpebant stamina Parcae, / illum et securi circumspexere fragorem / Elysii, et si quos procul ulteriore barathro / altera nox aliisque gravat plaga caeca tenebris, / tunc regemunt pigrique lacus ustaeque paludes, / umbriferaeque fremit sulcator pallidus undae / dissiluisse novo penitus telluris hiatu / Tartara et admissos non per sua flumina manes.
<Stat. Theb. 8.21>	Forte sedens media regni infelicis in arce / dux Erebi populos poscebat crimina vitae, / nil hominum miserans iratusque omnibus umbris / stant Furiae circum variaeque ex ordine Mortes, / saevaque multisonas exsertat Poena catenas; / Fata ferunt animas et eodem pollice damnant: /
<Stat. Theb. 8.27>	vincit opus.
<Stat. Theb. 8.27>	iuxta Minos cum fratre verendo / iura bonus meliora monet regemque cruentum / temperat; adsistunt lacrimis atque igne tumentes / Cocytos Phlegethonque, et Styx periuria divum / arguit, ille autem supera compage soluta / nec solitus sentire metus expavit oborta / sidera, iucundaque offensus luce profatur: /
<Stat. Theb. 8.34>	'quae superum labes inimicum impegit Averno / aethera?
<Stat. Theb. 8.35>	quis rupit tenebras vitaeque silentes / admonet?
<Stat. Theb. 8.36>	unde minae?
<Stat. Theb. 8.36>	uter haec mihi proelia fratrum?
<Stat. Theb. 8.37>	congredior, pereant agedum discrimina rerum, / nam cui dulce magis?
<Stat. Theb. 8.38>	magno me tertia victum / deiecit Fortuna polo, mundumque nocentem / servo: nec iste meus dirisque en pervius astris / inspicitur.
<Stat. Theb. 8.41>	tumidusne meas regnator Olympi / explorat vires?
<Stat. Theb. 8.42>	habeo iam quassa Gigantum / vincula et aetherium cupidos exire sub axem / Titanas miserumque patrem: quid me otia maesta / saevus et implacidam prohibet perferre quietem / amissumque odisse diem?
<Stat. Theb. 8.46>	pandam omnia regna, / si placet, et Stygio praetexam Hyperiona caelo.
<Stat. Theb. 8.48>	Arcada nec superis — quid enim mihi nuntius ambas / itque reditque domos? — emittam et utrumque tenebo / Tyndariden.
<Stat. Theb. 8.50>	cur autem avidis Ixiona frango / verticibus?
<Stat. Theb. 8.51>	cur non exspectant Tantalon undae?
<Stat. Theb. 8.52>	anne profanatum totiens chaos hospite vivo / perpetiar?
<Stat. Theb. 8.53>	me Pirithoi temerarius ardor / temptat et audaci Theseus iuratus amico, / me ferus Alcides, tunc cum custode remoto / ferrea Cerbereae tacuerunt limina portae; / Odrysiis etiam pudet heu!
<Stat. Theb. 8.57>	patuisse querellis / Tartara: vidi egomet blanda inter carmina turpes / Eumenidum lacrimas iterataque pensa Sororum; / me quoque — sed durae melior violentia legis.
<Stat. Theb. 8.61>	ast ego vix unum, nec celsa ad sidera, furto / ausus iter Siculo rapui conubia campo: /
<Stat. Theb. 8.63>	nec licuisse ferunt; iniustaeque a Iove leges / protinus, et sectum genetrix mihi computat annum, / sed quid ego haec?
<Stat. Theb. 8.65>	i, Tartareas ulciscere sedes, / Tisiphone; si quando novis asperrima monstris, / triste, insuetum, ingens, quod nondum viderit aether, / ede nefas, quod mirer ego invideantque Sorores, / atque adeo fratres — nostrique haec omina sunto / prima odii — , fratres alterna in vulnera laeto / Marte ruant; sit, qui rabidarum more ferarum / mandat atrox hostile caput, quique igne supremo / arceat exanimes et manibus aethera nudis / commaculet: iuvet ista ferum spectare Tonantem.
<Stat. Theb. 8.75>	praeterea ne sola furor mea regna lacessat, / quaere deis qui bella ferat, qui fulminis ignes / infestumque Iovem clipeo fumante repellat.
<Stat. Theb. 8.78>	faxo haud sit cunctis levior metus atra movere / Tartara, frondenti quam iungere Pelion Ossae.'
<Stat. Theb. 8.79>	dixerat; atque illi iamdudum regia tristis / attremit oranti, suaque et quae desuper urguet / nutabat tellus: non fortius aethera vultu / torquet et astriferos inclinat Iuppiter axes.
<Stat. Theb. 8.84>	'At tibi quos 'inquit, 'manes, qui limite praeceps / non licito per inane ruis?'
<Stat. Theb. 8.85>	subit ille minantem / iam tenuis visu, iam vanescentibus armis, / iam pedes: exstincto tamen indecerptus in ore / augurii perdurat honos, obscuraque fronti / vitta manet, ramumque tenet morientis olivae.
<Stat. Theb. 8.90>	'si licet et sanctis hic ora resolvere fas est / manibus, o cunctis finitor maxime rerum, / at mihi, qui quondam causas elementaque noram, / et sator, oro, minas stimulataque corda remulce, / neve ira dignare hominem et tua iura timentem, / nam nec ad Herculeos — unde haec mihi proelia — raptus, / nec venerem inlicitam — crede his insignibus — ausi / intramus Lethen: fugiat ne tristis in antrum / Cerberus, aut nostros timeat Proserpina currus, / augur Apollineis modo dilectissimus aris, / testor inane chaos — quid enim hic iurandus Apollo? — ; / crimine non ullo subeo nova fata, nec alma / sic merui de luce rapi; scit iudicis urna / Dictaei verumque potest deprendere Minos, / coniugis insidiis et iniquo venditus auro / Argolicas acies — unde haec tibi turba recentum / umbrarum, et nostrae veniunt quoque funera dextrae — / non ignarus ini: subito me turbine mundi — / horret adhuc animus — mediis e milibus hausit / nox tua.
<Stat. Theb. 8.109>	quae mihi mens, dum per cava viscera terrae / vado diu pendens et in aere volvor operto?
<Stat. Theb. 8.111>	ei mihi!
<Stat. Theb. 8.111>	nil ex me sociis patriaeque relictum, / vel captum Thebis; iam non Lernaea videbo / tecta, nec attonito saltem cinis ibo parenti, / non tumulo, non igne miser lacrimisque meorum / productus, toto pariter tibi funere veni, / nil istis ausurus equis; nec deprecor umbram / accipere et tripodum iam non meminisse meorum.
<Stat. Theb. 8.118>	nam tibi praesagi quis iam super auguris usus, / cum Parcae tua iussa trahant?
<Stat. Theb. 8.119>	sed pectora flectas / et melior sis, quaeso, deis.
<Stat. Theb. 8.120>	si quando nefanda / huc aderit coniunx, illi funesta reserva / supplicia: illa tua, rector bone, dignior ira.'
<Stat. Theb. 8.122>	accipit ille preces indignaturque moveri.
<Stat. Theb. 8.124>	ut leo Massyli cum lux stetit obvia ferri, / tunc iras, tunc arma citat; si decidit hostis, / ire supra satis est vitamque relinquere victo.
<Stat. Theb. 8.127>	Interea vittis lauruque insignis opima / currus et egregiis modo formidatus in armis / luce palam, fusus nulli nullique fugatus, / quaeritur: absistunt turmae, suspectaque tellus / omnibus, infidi miles vestigia campi / circuit, atque avidae tristis locus ille ruinae / cessat et inferni vitatur honore sepulcri, / nuntius hortanti diversa in parte maniplos / Adrasto, vix ipse ratus vidisse, Palaemon .
<Stat. Theb. 8.136>	advolat et trepidans — steterat nam forte cadenti / proximus inspectoque miser pallebat hiatu — / 'verte gradum, fuge, rector' ait, 'si Dorica saltem / terra loco patriaeque manent, ubi liquimus, arces, / non armis, non sanguine opus: quid inutile ferrum / stringimus in Thebas?
<Stat. Theb. 8.141>	currus humus impia sorbet / armaque bellantesque viros; fugere ecce videtur / hic etiam, quo stamus, ager.
<Stat. Theb. 8.143>	vidi ipse profundae / noctis iter ruptaque soli compage ruentem / illum heu, praesagis quo nullus amicior astris, / Oecliden, frustraque manus cum voce tetendi.
<Stat. Theb. 8.147>	mira loquor, sulcos etiamnum rector equorum / fumantemque locum et spumis madida arva reliquit.
<Stat. Theb. 8.149>	nec commune malum est: tellus agnoscit alumnos, / stat Thebana acies.'
<Stat. Theb. 8.150>	stupet haec et credere Adrastus / cunctatur; sed Mopsus idem trepidusque ferebat / Actor idem, iam fama novis terroribus audax / non unum cecidisse refert, sponte agmina retro / non exspectato revocantum more tubarum / praecipiant: sed torpet iter, falluntque ruentes / genua viros; ipsique — putes sensisse — repugnant / cornipedes nulloque truces hortamine parent, / nec celerare gradum nec tollere lumina terra, / fortius incursant Tyrii, sed vesper opacus / lunares iam ducit equos; data foedere parvo / maesta viris requies et nox auctura timores.
<Stat. Theb. 8.162>	Quae tibi nunc facies, postquam permissa gemendi / copia?
<Stat. Theb. 8.163>	qui fletus galeis cecidere solutis?
<Stat. Theb. 8.164>	nil solitum fessos iuvat; abiecere madentes, / sicut erant, clipeos, nec quisquam spicula tersit, / nec laudavit equum, nitidae nec cassidis altam / compsit adornavitque iubam; vix magna lavare / vulnera et efflantes libet internectere plagas: /
<Stat. Theb. 8.169>	tantus ubique dolor, mensas alimentaque bello / debita nec pugnae suasit timor: omnia laudes, / Amphiarae, tuas fecundaque pectora veri / commemorant lacrimis, et per tentoria sermo / unus: abisse deos dilapsaque numina castris.
<Stat. Theb. 8.174>	'heu ubi laurigeri currus sollemniaque arma / et galeae vittatus apex?
<Stat. Theb. 8.175>	hoc antra lacusque / Castalii tripodumque fides?
<Stat. Theb. 8.176>	sic gratus Apollo?
<Stat. Theb. 8.177>	quis mihi sidereos lapsus mentemque sinistri / fulguris, aut caesis saliat quod numen in extis, / quando iter, unde morae, quae saevis utilis armis, / quae pacem magis hora velit?
<Stat. Theb. 8.180>	quis iam omne futurum / proferet, aut cum quo volucres mea fata loquentur?
<Stat. Theb. 8.182>	hos quoque bellorum casus nobisque tibique / praescieras, et — quanta sacro sub pectore virtus! — / venisti tamen et miseris comes additus armis, / et cum te tellus fatalisque hora vocaret, / tu Tyrias acies adversaque signa vacasti / sternere; tunc etiam media de morte timendum / hostibus infestaque abeuntem vidimus hasta, / et nunc te quis casus habet?
<Stat. Theb. 8.189>	poterisne reverti / sedibus a Stygiis altaque erumpere terra?
<Stat. Theb. 8.191>	anne sedes hilares iuxta tua numina Parcas / et vice concordi discis ventura docesque?
<Stat. Theb. 8.193>	an tibi felices lucos miseratus Averni / rector et Elysias dedit inservare volucres?
<Stat. Theb. 8.195>	quidquid es, aeternus Phoebo dolor et nova clades / semper eris mutisque diu plorabere Delphis, / hic Tenedon Chrysenque dies partuque ligatam / Delon et intonsi eludet penetralia Branchi, / nec Clarias hac luce fores Didymaeaque quisquam / limina nec Lyciam supplex consultor adibit.
<Stat. Theb. 8.201>	quin et cornigeri vatis nemus atque Molosso / quercus anhela Iovi Troianaque Thymbra tacebit, / ipsi amnes ipsaeque volent arescere laurus, / ipse nihil certum sagis clangoribus aether / praecinet, et nulla ferientur ab alite nubes.
<Stat. Theb. 8.206>	iamque erit ille dies, quo te quoque conseia fatis / templa colant reddatque tuus responsa sacerdos.'
<Stat. Theb. 8.207>	talia fatidico peragunt sollemnia regi, / ceu flammas ac dona rogo tristesque rependant / exsequias mollique animam tellure reponant.
<Stat. Theb. 8.211>	fracta dehinc eunetis aversaque pectora bello: /
<Stat. Theb. 8.212>	sic fortes Minyas subito cum funere Tiphys / destituit, non arma sequi, non ferre videtur / remus aquas, ipsique minus iam ducere venti.
<Stat. Theb. 8.215>	iam fessi gemitu, paulatim et corda levavit / exhaustus sermone dolor, nox addita curas / obruit et facilis lacrimis inrepere somnus.
<Stat. Theb. 8.218>	At non Sidoniam diversa in parte per urbem / nox eadem: vario producunt sidera ludo / ante domos intraque, ipsaeque ad moenia marcent / excubiae; gemina aera sonant Idaeaque terga / et moderata sonum vario spiramine buxus.
<Stat. Theb. 8.223>	tune dulces superos atque omne ex ordine alumnum / numen ubique sacri resonant paeanes, ubique / serta coronatumque merum, nunc funera rident / auguris ignari, contraque in tempore certant / Tiresian laudare suum; nunc facta revolvunt / maiorum veteresque canunt ab origine Thebas: /
<Stat. Theb. 8.229>	hi mare Sidonium manibusque adtrita Tonantis / cornua et ingenti sulcatum Nerea tauro, / hi Cadmum lassamque bovem fetosque cruenti / Martis agros, alii Tyriam reptantia saxa / ad chelyn et duras animantem Amphiona cautes, / hi gravidam Semelen, illi Cythereia laudant / conubia et multa deductam lampade fratrum / Harmoniam: nullis iam deest sua fabula mensis, / ceu modo gemmiferum thyrso populatus Hydaspen / Eoasque domos nigri vexilla triumphi / liber et ignotos populis ostenderet Indos.
<Stat. Theb. 8.240>	Tunc primum ad coetus sociaeque ad foedera mensae / semper inaspectum diraque in sede latentem / Oedipoden exisse ferunt vultuque sereno / canitiem nigram squalore et sordida fusis / ora comis laxasse manu sociumque benignos / adfatus et abacta prius solacia passum, / quin hausisse dapes insiccatumque cruorem / deiecisse genis, cunctos auditque refertque, / qui Ditem et Furias tantum et si quando regentem / Antigonen maestis solitus pulsare querellis, / causa latet, non hunc Tyrii fors prospera belli, / tantum bella iuvant; natum hortaturque probatque, / nec vicisse velit; sed primos comminus enses / et sceleris tacito rimatur semina voto.
<Stat. Theb. 8.254>	inde epulae dulces ignotaque gaudia vultu, / qualis post longae Phineus ieiunia poenae, / nil stridere domi volucres ut sensit abactas — / necdum tota fides — hilaris mensasque torosque / nec turbata feris tractavit pocula pinnis.
<Stat. Theb. 8.259>	Cetera Graiorum curis armisque iacebat / fessa cohors; alto castrorum ex aggere Adrastus / lactificos tenui captabat corde tumultus, / quamquam aeger senio, sed agit miseranda-potestas / invigilare malis, illum aereus undique clamor / Thebanique urunt sonitus, et amara lacessit / tibia, tum nimio voces marcore superbae / incertaeque faces et iam male pervigil ignis, / sic ubi per fluctus uno ratis obruta somno / conticuit, pacique maris secura iuventus / mandavere animas: solus stat puppe magister / pervigil inscriptaque deus qui navigat alno.
<Stat. Theb. 8.271>	Tempus erat, iunctos cum iam soror ignea Phoebi / sensit equos penitusque cavam sub luce parata / Oceani mugire domum, seseque vagantem / colligit et leviter moto fugat astra flagello: /
<Stat. Theb. 8.275>	concilium rex triste vocat, quaeruntque gementes, / quis tripodas successor agat, quo provida laurus / transeat atque orbum vittae decus, haud mora, cuncti / insignem fama sancteque Melampode cretum / Thiodamanta volunt, quicum ipse arcana deorum / partiri et visas uni sociare solebat / Amphiaraus aves, tantaeque haud invidus artis / gaudebat dici similem iuxtaque secundum, / illum ingens confundit honos inopinaque turbat / gloria et oblatas frondes submissus adorat, / seque oneri negat esse parem cogique meretur: /
<Stat. Theb. 8.286>	sicut Achaemenius solium gentesque paternas / excepit si forte puer, cui vivere patrem / tutius, incerta formidine gaudia librat, / an fidi proceres, ne pugnet volgus habenis, / cui latus Euphratae, cui Caspia limina mandet; / sumere tunc arcus ipsumque onerare veretur / patris equum, visusque sibi nec sceptra capaci / sustentare manu nec adhuc implere tiaram.
<Stat. Theb. 8.294>	Atque is ubi intorto signatus vellere crinem / convenitque deis, hilari per castra tumultu / vadit ovans ac, prima sui documenta, sacerdos / Tellurem placare parat: nec futile maestis / id visum Danais, geminas ergo dicet aras / arboribus vivis et adulto caespite texi / imperat, innumerosque deae, sua munera, flores / et cumulos frugum et quicquid novat impiger annus / addit et intacto spargens altaria lacte / incipit:
<Stat. Theb. 8.303>	'o hominum divomque aeterna creatrix, / quae fluvios silvasque animarum et semina mundo / cuncta Prometheasque manus Pyrrhaeaque saxa / gignis, et impastis quae prima alimenta dedisti / mutastique viris, quae pontum ambisque vehisque: /
<Stat. Theb. 8.308>	te penes et pecudum gens mitis et ira ferarum / et volucrum requies; firmum atque immobile mundi / robur inoccidui, te velox machina caeli / aere pendentem vacuo, te currus uterque / circuit, o rerum media indivisaque magnis / fratribus!
<Stat. Theb. 8.313>	ergo simul tot gentibus alma, tot altis / urbibus ac populis, subterque ac desuper una / suffieis, astriferumque domos Atlanta supernas / ferre laborantem nullo vehis ipsa labore: /
<Stat. Theb. 8.317>	nos tantum portare negas, nos, diva, gravaris?
<Stat. Theb. 8.318>	quod, precor, ignari luimus seelus?
<Stat. Theb. 8.318>	an quia plebes / externa Inachiis huc adventamus ab oris?
<Stat. Theb. 8.320>	omne homini natale solum, nee te, optima, saevo / tamque humili populos deceat distinguere fine / undique ubique tuos; maneas communis et arma / hinc atque inde feras; liceat, precor, ordine belli / pugnaees efflare animas et reddere caelo, / ne rape tam subitis spirantia corpora bustis, / ne propera: veniemus enim, quo limite cuncti, / qua licet ire via; tantum exorata Pelasgis / siste levem campum, celeres neu praecipe Pareas.
<Stat. Theb. 8.329>	at tu, care deis, quem non manus ulla nec enses / Sidonii, sed magna sinu Natura soluto, / ceu te Cirrhaeo meritum tumularet hiatu, / sic amplexa coit, hilaris des, oro, precatus / nosse tuos, caeloque et vera monentibus aris / concilies, et quae populis proferre parabas, / me doceas: tibi saera feram praesaga, tuique / numinis interpres te Phoebo absente vocabo.
<Stat. Theb. 8.337>	ille mihi Delo Cirrhaque potentior omni, / quo ruis, ille adytis melior locus.'
<Stat. Theb. 8.338>	haec ubi dicta, / nigrantis terrae pecudes obscuraque mergit / armenta, ac vivis cumulos undantis harenae / aggerat et vati mortis simulacra rependit.
<Stat. Theb. 8.342>	Talia apud Graios, cum iam Mavortia contra / cornua, iam saevos fragor aereus excitat enses, / addit acerba sonum Teumesi e vertice crinem / incutiens acuitque tubas et sibila miscet / Tisiphone: stupet insolito clangore Cithaeron / marcidus et turres carmen non tale secutae, / iam trepidas Bellona fores armataque pulsat / limina, iam multo laxantur cardine Thebae.
<Stat. Theb. 8.350>	turbat eques pedites, currus properantibus obstant, / ceu Danai post terga premant: sic omnibus alae / artantur portis septemque excursibus haerent.
<Stat. Theb. 8.353>	Ogygiis it sorte Creon, Eteoclea mittunt / Neistae, celsas Homoloidas occupat Haemon, / Hypsea Proetiae, celsum fudere Dryanta / Electrae, quatit Hypsistas manus Eurymedontis, / culmina magnanimus stipat Dircaea Menoeceus.
<Stat. Theb. 8.358>	qualis ubi aversi secretus pabula caeli / Nilus et Eoas magno bibit ore pruinas, / scindit fontis opes septemque patentibus arvis / in mare fert hiemes; penitus cessere fugatae / Nereides dulcique timent occurrere ponto.
<Stat. Theb. 8.363>	Tristis at inde gradum tarde movet Inaeha pubes, / praecipue Eleae Lacedaemoniaeque cohortes / et Pylii; subitum nam Thiodamanta secuntur / augure fraudati, necdum accessere regenti, / nec tua te, princeps tripodum, sola agmina quaerunt: /
<Stat. Theb. 8.368>	cuneta phalanx sibi deesse putat; minor ille per alas / septimus exstat apex.
<Stat. Theb. 8.369>	liquido velut aethere nubes / invida Parrhasiis unum si detrahat astris, / truncus honor Plaustri, nee idem riget igne reciso / axis, et incerti numerant sua sidera nautae.
<Stat. Theb. 8.373>	Sed iam bella vocant: alias nova suggere vires, / Calliope, maiorque chelyn mihi tendat Apollo, / fatalem populis ultro poscentibus horam / admovet atra dies, Stygiisque emissa tenebris / Mors fruitur caelo bellatoremque volando / campum operit nigroque viros invitat hiatu, / nil vulgare legens, sed quae dignissima vita / funera, praecipuos annis animisque cruento / ungue notat; iamque in miseros pensum omne Sororum / scinditur, et Furiae rapuerunt licia Parcis.
<Stat. Theb. 8.383>	stat medius campis etiamnum cuspide sicea / Bellipotens, iamque hos clipeum, iam vertit ad illos / arma ciens, aboletque domos, conubia, natos.
<Stat. Theb. 8.386>	pellitur et patriae et, qui mente novissimus exit, / lucis amor; tenet in capulis hastisque paratas / ira manus animusque ultra thoracas anhelus / conatur, galeaeque tremunt horrore comarum.
<Stat. Theb. 8.390>	quid mirum caluisse viros?
<Stat. Theb. 8.390>	flammantur in hostem / cornipedes niveoque rigant sola putria nimbo, / corpora ceu mixti dominis irasque sedentum / induerint: sic frena terunt, sic proelia poscunt / hinnitu tolluntque armos equitesque supinant.
<Stat. Theb. 8.395>	Iamque ruunt, primusque virum concurrere pulvis / incipit, et spatiis utrimque aequalibus acti / adventant mediumque vident decrescere campum, / iam clipeus clipeis, umbone repellitur umbo, / ense minax ensis, pede pes et cuspide cuspis: /
<Stat. Theb. 8.400>	sic obnixa acies; pariter suspiria fumant, / admotaeque nitent aliena in casside cristae.
<Stat. Theb. 8.402>	pulcher adhuc belli vultus: stant vertice coni, / plena armenta viris, nulli sine praeside currus, / arma loco, splendent clipei pharetraeque decorae / cingulaque et nondum deforme cruoribus aurum.
<Stat. Theb. 8.406>	at postquam rabies et vitae prodiga virtus / emisere animos, non tanta cadentibus Haedis / aeriam Rhodopen solida nive verberat Arctos, / nec fragor Ausoniae tantus, cum Iuppiter omni / arce tonat, tanta quatitur nec grandine Syrtis, / cum Libyae Boreas Italos niger attulit imbres, / exclusere diem telis, stant ferrea caelo / nubila, nec iaculis artatus sufficit aer.
<Stat. Theb. 8.414>	hi pereunt missis, illi redeuntibus hastis, / concurrunt per inane sudes et mutua perdunt / volnera, concurrunt hastae, stridentia funda / saxa pluunt, volucres imitantur fulgura glandes / et formidandae non una morte sagittae, / nec locus ad terram telis: in corpora ferrum / omne cadit; saepe ignari perimuntque caduntque.
<Stat. Theb. 8.421>	casus agit virtutis opus: nunc turba recedit, / nunc premit, ac vicibus tellurem amittit et aufert, / ut ventis nimbisque minax cum solvit habenas / Iuppiter alternoque adfligit turbine mundum: /
<Stat. Theb. 8.425>	stat caeli diversa acies, nunc fortior Austri, / nunc Aquilonis hiemps, donec pugnante procella / aut nimiis hic vicit aquis, aut ille sereno.
<Stat. Theb. 8.428>	Principium pugnae turmas Asopius Hypseus / Oebalias — namque hae magnum et gentile tumentes / Euboicum duris rumpunt umbonibus agmen — / reppulit erepto cunei ductore Menalca.
<Stat. Theb. 8.432>	hic et mente Lacon, crudi torrentis alumnus — / nec turpavit avos — hastam ultra pectus euntem, / ne pudor in tergo, per et ossa et viscera retro / extrahit atque hosti dextra labente remittit / sanguineam: dilecta genis morientis oberrant / Taygeta et pugnae laudataque pectora matri.
<Stat. Theb. 8.438>	Phaedimon Iasiden arcu Dircaeus Amyntas / destinat: heu celeres Parcae!
<Stat. Theb. 8.439>	iam palpitat arvis / Phaedimus, et certi nondum tacet arcus Amyntae.
<Stat. Theb. 8.441>	abstulit ex umero dextram Calydonius Agreus / Phegeos: illa suum terra tenet improba ferrum / et movet; extimuit sparsa inter tela iacentem / praegrediens truncamque tamen percussit Acoetes.
<Stat. Theb. 8.445>	Iphin atrox Acamas, Argum ferus impulit Hypseus, / stravit Abanta Pheres, diversaque volnera flentes / Iphis eques, pedes Argus, Abas auriga iacebant.
<Stat. Theb. 8.448>	Inachidae gemini geminos e sanguine Cadmi / occultos galeis — saeva ignorantia belli — / perculerant ferro; sed dum spolia omnia caesis / eripiunt, videre nefas, et maestus uterque / respicit ad fratrem pariterque errasse queruntur.
<Stat. Theb. 8.453>	cultor Ion Pisae cultorem Daphnea Cirrhae / turbatis prostravit equis; hunc laudat ab alto / Iuppiter, hunc tardus frustra miseratur Apollo.
<Stat. Theb. 8.456>	Ingentes Fortuna viros inlustrat utrimque / sanguine in adverso: Danaos Cadmeius Haemon / sternit agitque, furens sequitur Tyria agmina Tydeus; / Pallas huic praesens, illum Tirynthius implet, / qualiter hiberni summis duo montibus amnes / franguntur geminaque cadunt in plana ruina: /
<Stat. Theb. 8.462>	contendisse putes, uter arva arbustaque tollat / altius aut superet pontes; ecce una receptas / confundit iam vallis aquas; sibi quisque superbus / ire cupit, pontoque negant descendere mixti.
<Stat. Theb. 8.466>	Ibat fumiferam quatiens Onchestius Idas / lampada per medios turbabatque agmina Graium, / igne viam rumpens; magno quem comminus ictu / Tydeos hasta feri dispulsa casside fixit, / ille ingens in terga iacet, stat fronte superstes / lancea, conlapsae veniunt in tempora flammae, / prosequitur Tydeus:
<Stat. Theb. 8.472>	'saevos ne dixeris Argos, / igne tuo, Thebane — rogum concedimus — arde!'
<Stat. Theb. 8.473>	inde, velut primo tigris gavisa cruore / per totum cupit ire pecus, sic Aona saxo, / ense Pholum, Chromin ense, duos Helicaonas hasta / transigi, Aegaeae veneris quos Maera sacerdos / ediderat prohibente dea; vos praeda cruenti / Tydeos, it saevas etiamnum mater ad aras.
<Stat. Theb. 8.480>	Nec minus Herculeum contra vagus Haemona ducit / sanguis: inexpleto rapitur per milia ferro, / nunc tumidae Calydonis opes, nunc torva Pylenes / agmina, nunc maestae fundens Pleuronis alumnos, / donec in Olenium fessa iam cuspide Buten / incidit, hunc turmis obversum et abire vetantem / adgreditur; puer ille, puer malasque comamque / integer, ignaro cui tunc Thebana bipennis / in galeam librata venit: finduntur utroque / tempora dividuique cadunt in bracchia crines, / et non hoc metuens inopino limine vita / exsiluit.
<Stat. Theb. 8.491>	tunc flavum Hypanin flavumque Politen — / ille genas Phoebo, crinem hic pascebat Iaccho: /
<Stat. Theb. 8.493>	saevus uterque deus — victis Hyperenora iungit / conversumque fuga Damasum; sed lapsa per armos / hasta viri trans pectus abit parmamque tenenti / excutit et summa fugiens in cuspide portat.
<Stat. Theb. 8.497>	Sterneret adversos etiamnum Ismenius Haemon / Inachidas — nam tela regit viresque ministrat / Amphitryoniades — saevum sed Tydea contra / Pallas agit.
<Stat. Theb. 8.500>	iamque adverso venere favore / comminus, et placido prior haec Tirynthius ore: /
<Stat. Theb. 8.502>	'fida soror, quaenam hunc belli caligine nobis / congressum fortuna tulit?
<Stat. Theb. 8.503>	num regia Iuno / hoc molita nefas?
<Stat. Theb. 8.504>	citius me fulmina contra / — infandum! — ruere et magno bellare parenti / aspiciat, genus huic — sed mitto agnoscere, quando / tu diversa foves, nec si ipsum comminus Hyllum / Tydeos hasta tui Stygioque ex orbe remissum / Amphitryona petat; teneo aeternumque tenebo, / quantum haec diva manus, quotiens sudaverit aegis / ista mihi, duris famulus dum casibus omnes / lustro vagus terras; ipsa heu!
<Stat. Theb. 8.512>	comes invia mecum / Tartara, ni superos Acheron excluderet, isses.
<Stat. Theb. 8.514>	tu patriam caelumque mihi, quis tanta relatu / aequet?
<Stat. Theb. 8.515>	habe totas, si mens excidere, Thebas.
<Stat. Theb. 8.516>	cedo equidem veniamque precor.'
<Stat. Theb. 8.516>	sic orsus abibat.
<Stat. Theb. 8.517>	Pallada mulcet honos: rediit ardore remisso / voltus et erecti sederunt pectoris angues.
<Stat. Theb. 8.519>	Sensit abesse deum, levius Cadmeius Haemon / tela rotat nulloque manum cognoscit in ictu.
<Stat. Theb. 8.521>	tunc magis atque magis vires animusque recedunt, / nec pudor ire retro; cedentem Acheloius heros / impetit, et librans uni sibi missile telum / direxit iactus, summae qua margine parmae / ima sedet galea et iuguli vitalia lucent.
<Stat. Theb. 8.526>	nec frustrata manus, mortemque invenerat hasta; / sed prohibet paulumque umeri libare sinistri / praebuit et merito parcit Tritonia fratri, / ille tamen nec stare loco nec comminus ire / amplius aut voltus audet perferre cruenti / Tydeos; aegra animo vis ac fiducia cessit: /
<Stat. Theb. 8.532>	qualis saetigeram Lucana cuspide frontem / strictus aper, penitus cui non infossa cerebro / volnera, nec felix dextrae tenor, in latus iras / frangit, et expertae iam non venit obvius hastae.
<Stat. Theb. 8.536>	Ecce ducem turmae certa indignatus in hostem / spicula felici Prothoum torquere lacerto, / turbidus Oenides una duo corpora pinu, / cornipedemque equitemque, ferit: ruit ille ruentem / in Prothoum lapsasque manu quaerentis habenas / in voltus galeam clipeumque in pectora calcat, / saucius extremo donec cum sanguine frenos / respuit et iuncta domino cervice recumbit, / sic ulmus vitisque, duplex iactura colenti, / Gaurano de monte cadunt, sed maestior ulmus / quaerit utrumque nemus, nec tam sua bracchia labens / quam gemit adsuetas invitaque proterit uvas.
<Stat. Theb. 8.548>	sumpserat in Danaos Heliconius arma Corymbus, / ante comes Musis, Stygii cui conscia pensi / ipsa diu positis letum praedixerat astris / Uranie.
<Stat. Theb. 8.551>	cupit ille tamen pugnasque viresque, / forsitan ut caneret; longa iacet ipse canendus / laude, sed amissum mutae flevere sorores.
<Stat. Theb. 8.554>	Pactus Agenoream primis Atys ibat ab annis / Ismenen, Tyrii iuvenis non advena belli.
<Stat. Theb. 8.556>	quamvis Cirrha domus, soceros nec tristibus actis / aversatus erat; sponsam quin castus amanti / squalor et indigni commendat gratia luctus, / ipse quoque egregius, nec pectora virginis illi / diversa, inque vicem, sineret fortuna, placebant.
<Stat. Theb. 8.561>	bella vetant taedas, iuvenique hinc maior in hostes / ira; ruit primis immixtus et agmina Lernae / nunc pedes ense vago, prensis nunc celsus habenis, / ceu spectetur, agit.
<Stat. Theb. 8.564>	triplici velaverat ostro / surgentes etiamnum umeros et levia mater / pectora; nunc auro phaleras auroque sagittas / cingulaque et manicas, ne coniuge vilior iret, / presserat et mixtum cono crispaverat aurum, / talibus heu!
<Stat. Theb. 8.569>	fidens vocat ultro in proelia Graios.
<Stat. Theb. 8.570>	ac primum in faciles grassatus cuspide turmas / arma refert sociis et in agmina fida peracta / caede redit, sic Hyrcana leo Caspius umbra / nudus adhuc nulloque iubae flaventis honore / terribilis magnique etiamnum sanguinis insons, / haud procul a stabulis captat custode remoto / segne pecus teneraquc famem consumit in agna.
<Stat. Theb. 8.577>	mox ignotum armis ac solo corpore mensus / Tydea non timuit, fragilique lacessere telo / saepius infrendentem aliis aliosque sequentem / ausus erat.
<Stat. Theb. 8.580>	tandem invalidos Aetolus ad ictus / forte refert oculos et formidabile ridens: /
<Stat. Theb. 8.582>	'iamdudum video, magnum cupis, improbe, leti / nomen' ait; simul audacem non ense nec hasta / dignatus leviter digitis imbelle solutis / abiecit iaculum: latebras tamen inguinis alte / missile, ceu totis intortum viribus, hausit, / praeterit haud dubium fati et spoliare superbit / Oenides.
<Stat. Theb. 8.588>	'neque enim has Marti aut tibi, bellica Pallas, / exuvias Agemus' ait, 'procul arceat ipsum / ferre pudor; vix, si bellum comitata relictis, / Deipyle thalamis, illi inludenda tulissent.'
<Stat. Theb. 8.591>	sic ait, et belli maiora ad praemia mente / ducitur: innumeris veluti leo forte potitus / caedibus imbellis vitulos mollesque iuvencas / transmittit: magno furor est in sanguine mergi, / nec nisi regnantis cervice recumbere tauri, / at non semianimi clamore Menoecea lapsus / fallit Atys: praevertit equos curruque citato / desilit: instabat pubes Tegeaea iacenti, / nec prohibent Tyrii.
<Stat. Theb. 8.600>	'pudeat, Cadmea iuventus, / terrigenas mentita patres!
<Stat. Theb. 8.601>	quo tenditis' inquit, / ' degeneres?
<Stat. Theb. 8.602>	meliusne iacet pro sanguine nostro / hospes Atys?
<Stat. Theb. 8.603>	tantum hospes adhuc et coniugis ultor / infelix nondum iste suae; nos pignora tanta / prodimus?'
<Stat. Theb. 8.605>	insurgunt iusto firmata pudore / agmine, cuique suae rediere in pectora curae.
<Stat. Theb. 8.607>	Interea thalami secreta in parte sorores, / par aliud morum miserique innoxia proles / Oedipodae, varias miscent sermone querellas, / nec mala quae iuxta, sed longa ab origine fati, / haec matris taedas, oculos ast illa paternos, / altera regnantem, profugum gemit altera fratrem, / bella ambae, gravis hinc miseri cunctatio voti: /
<Stat. Theb. 8.614>	nutat utroque timor, quemnam hoc certamine victum, / quem vicisse velint: tacite praeponderat exsul.
<Stat. Theb. 8.616>	sic Pandioniae repetunt ubi fida volucres / hospitia atque larem bruma pulsante relictum, / stantque super nidos veterisque exordia fati / adnarrant tectis, it truncum ac flebile murmur; / verba putant, voxque illa tamen non dissona verbis, / atque ibi post lacrimas et longa silentia rursus / incohat Ismene:
<Stat. Theb. 8.622>	'quisnam hic mortalibus error?
<Stat. Theb. 8.623>	quae decepta fides?
<Stat. Theb. 8.623>	curam invigilare quieti / claraque per somnos animi simulacra reverti?
<Stat. Theb. 8.625>	ecce ego, quae thalamos nec si pax alta maneret, / tractarem sensu — pudet heu! — conubia vidi / nocte, soror; sponsum unde mihi sopor attulit amens / vix notum visu?
<Stat. Theb. 8.628>	semel his in sedibus illum, / dum mea nescio quo spondentur foedera pacto, / respexi non sponte, soror, turbata repente / omnia cernebam, subitusque intercidit ignis, / meque sequebatur rabido clamore reposcens / mater Atyn.
<Stat. Theb. 8.633>	quaenam haec dubiae praesagia cladis?
<Stat. Theb. 8.634>	nec timeo, dum tuta domus milesque recedat / Doricus et tumidos liceat componere fratres.'
<Stat. Theb. 8.635>	Talia nectebant, subito cum pigra tumultu / expavit domus, et multo sudore receptus / fertur Atys, servans animam iam sanguine nullo, / cui manus in plaga, dependet languida cervix / exterior clipeo, crinesque a fronte supini.
<Stat. Theb. 8.641>	prima videt caramque tremens Iocasta vocabat / Ismenen: namque hoc solum moribunda precatur / vox generi, solum hoc gelidis iam nomen inerrat / faucibus, exclamant famulae, tollebat in ora / virgo manus, tenuit saevus pudor; attamen ire / cogitur, indulget summum hoc Iocasta iacenti, / ostenditque offertque.
<Stat. Theb. 8.647>	quater iam morte sub ipsa / ad nomen visus defcctaque fortiter ora / sustulit; illam unam neglecto lumine caeli / aspicit et vultu non exsatiatur amato.
<Stat. Theb. 8.651>	tunc quia nec genetrix iuxta positusque beata / morte pater, sponsae munus miserabile tradunt / declinare genas; ibi demum teste remoto / fassa pios gemitus lacrimasque in lumina fudit.
<Stat. Theb. 8.655>	Dumque ea per Thebas, aliis serpentibus ardens / et face mutata bellum integrabat Enyo.
<Stat. Theb. 8.657>	arma volunt, primos veluti modo comminus ictus / sustulerint omnisque etiamnum luceat ensis, / eminet Oenides, quamvis et harundine certa / Parthenopaeus agat, morientumque ora furenti / Hippomedon proculcet equo, Capaneaque pinus / iam procul Aoniis volet agnoscenda catervis: /
<Stat. Theb. 8.663>	Tydeos illa dies, illum fugiuntque tremuntque / clamantem:
<Stat. Theb. 8.664>	'quo terga datis?
<Stat. Theb. 8.664>	licet ecce peremptos / ulcisci socios maestamque rependere noctem.
<Stat. Theb. 8.666>	ille ego inexpletis solus qui caedibus hausi / quinquaginta animas: totidem, totidem heia gregatim / ferte manus!
<Stat. Theb. 8.668>	nulline patres, nulline iacentum / unanimi fratres?
<Stat. Theb. 8.669>	quae tanta oblivio luctus?
<Stat. Theb. 8.670>	quam pudet Inachias contentum abiisse Mycenas!
<Stat. Theb. 8.671>	hine super Thebis?
<Stat. Theb. 8.671>	haec robora regis?
<Stat. Theb. 8.671>	ubi autem / egregius dux ille mihi?'
<Stat. Theb. 8.672>	simul ordine laevo / ipsum exhortantem cuneos capitisque superbi / insignem fulgore videt; nec segnius ardens / occurrit, niveo quam flammiger ales olori / imminet et magna trepidum circumligat umbra.
<Stat. Theb. 8.677>	tunc prior:
<Stat. Theb. 8.677>	'Aoniae rex o iustissime gentis, / imus in arma palam tandemque ostendimus enses, / an noctem et solitas placet exspectare tenebras?'
<Stat. Theb. 8.679>	ille nihil contra, sed stridula cornus in hostem / it referens mandata ducis, quam providus heros / iamiam in fine viae percussam obliquat, et ipse / telum ingens avide et quanto non ante lacerto / impulit: ibat atrox finem positura duello / lancea, convertere oculos utrimque faventes / Sidonii Graique dei; crudelis Erinys / obstat et infando differt Eteoclea fratri: /
<Stat. Theb. 8.688>	cuspis in armigerum Phlegyan peccavit, ibi ingens / pugna virum, stricto nam saevior inruit ense / Aetolus, retroque datum Thebana tegebant / arma ducem, sic densa lupum iam nocte sub atra / arcet ab adprenso pastorum turba iuvenco; / improbus erigitur contra, nec cura vetantes / impetere: illum, illum, semel in quem venerat, urget.
<Stat. Theb. 8.695>	non secus obiectas acies turbamque minorem / dissimulat transitque manu; tamen ora Thoantis, / pectora Deilochi, Clonii latus, ilia torvi / perforat Hippotadae; truncis sua membra remittit / interdum galeasque rotat per nubila plenas.
<Stat. Theb. 8.700>	et iam corporibus sese spoliisque cadentum / clauserat; unum acies circum consumitur, unum / omnia tela vovent: summis haec ossibus haerent, / pars frustrata cadunt, partem Tritonia vellit, / multa rigent clipeo, densis iam consitus hastis / ferratum quatit umbo nemus, tergoque fatiscit / atque umeris gentilis aper; nusquam ardua coni / gloria, quique apicem torvae Gradivus habebat / cassidis, haud laetum domino ruit omen: inusta / temporibus nuda aera sedent, circumque sonori / vertice percusso volvuntur in arma molares.
<Stat. Theb. 8.711>	iam cruor in galea, iam saucia proluit ater / pectora permixtus sudore et sanguine torrens, / respicit hortantes socios et Pallada fidam, / longius opposita celantem lumina parma: /
<Stat. Theb. 8.715>	ibat enim magnum lacrimis inflectere patrem.
<Stat. Theb. 8.716>	Ecce secat zephyros ingentem fraxinus iram / fortunamque ferens, teli non eminet auctor: /
<Stat. Theb. 8.718>	Astacides Melanippus erat, nec prodidit ipse, / et vellet latuisse manum, sed gaudia turmae / monstrabant trepidum; nam flexus in ilia Tydeus / submissum latus et clipei laxaverat orbem.
<Stat. Theb. 8.722>	clamorem Aonii miscent gemitumque Pelasgi, / obiectantque manus indignantemque tuentur.
<Stat. Theb. 8.724>	ille per oppositos longe rimatus amarum / Astaciden, totis animae se cogit in ictum / relliquiis telumque iacit, quod proximus Hopleus / praebuerat: perit expressus conamine sanguis, / tunc tristes socii cupidum bellare — quis ardor! — / et poscentem hastas mediaque in morte negantem / exspirare trahunt, summique in margine campi / effultum gemina latera inclinantia parma / ponunt, ac saevi rediturum ad proelia Martis / promittunt flentes, sed et ipse recedere caelum / ingentesque animos extremo frigore labi / sensit, et innixus terrae 'miserescite' clamat, / ' Inachidae: non ossa precor referantur ut Argos / Aetolumve larem; nec enim mihi cura supremi / funeris: odi artus fragilemque hunc corporis usum, / desertorem animi, caput, o caput, o mihi si quis / adportet, Melanippe, tuum!
<Stat. Theb. 8.740>	nam volveris arvis, / fido equidem, nec me virtus suprema fefellit, / i, precor, Atrei si quid tibi sanguinis umquam, / Hippomedon, vade, o primis puer inclyte bellis / Arcas, et Argolicae Capaneu iam maxime turmae.'
<Stat. Theb. 8.744>	Moti omnes, sed primus abit primusque repertum / Astaciden medio Capaneus e pulvere tollit / spirantem laevaque super cervice reportat, / terga cruentantem concussi vulneris unda: /
<Stat. Theb. 8.749>	qualis ab Arcadio rediit Tirynthius antro / captivumque suem clamantibus intulit Argis.
<Stat. Theb. 8.751>	Erigitur Tydeus voltuque occurrit et amens / laetitiaque iraque, ut singultantia vidit / ora trahique oculos seseque adgnovit in illo, / imperat abscisum porgi, laevaque receptum / spectat atrox hostile caput, gliscitque tepentis / lumina torva videns et adhuc dubitantia figi.
<Stat. Theb. 8.757>	infelix contentus erat: plus exigit ultrix / Tisiphone; iamque inflexo Tritonia patre / venerat et misero decus immortale ferebat, / atque illum effracti perfusum tabe cerebri / aspicit et vivo scelerantem sanguine fauces — / nec comites auferre valent — : stetit aspera Gorgon / crinibus emissis rectique 'ante ora cerastae / velavere deam; fugit aversata iacentem, / nec prius astra subit, quam mystica lampas et insons / Elisos multa purgavit lumina lympha.
<Stat. Theb. 9.1>	Asperat Aonios rabies audita cruenti / Tydeos; ipsi etiam minus ingemuere iacentem / Inachidae, culpantque virum et rupisse queruntur / fas odii; quin te, divum implacidissime, quamquam / praecipuum tunc caedis opus, Gradive, furebas, / offensum virtute ferunt, nec comminus ipsum / ora, sed et trepidos alio torsisse iugales, / ergo profanatum Melanippi funus acerbo / volnere non aliis ultum Cadmeia pubes / insurgunt stimulis, quam si turbata sepulcris / ossa patrum monstrisque datae crudelibus urnae, / accendit rex ipse super:
<Stat. Theb. 9.12>	'quisquamne Pelasgis / mitis adhuc hominemque gerit?
<Stat. Theb. 9.13>	iam morsibus uncis — / pro furor!
<Stat. Theb. 9.14>	usque adeo tela exsatiavimus! — artus / dilacerant.
<Stat. Theb. 9.15>	nonne Hyrcanis bellare putatis / tigribus, aut saevos Libyae contra ire leones?
<Stat. Theb. 9.17>	et nunc ille iacet — pulchra o solacia leti! — / ore tenens hostile caput, dulcique nefandus / immoritur tabo; nos ferrum immite facesque, / illis nuda odia, et feritas iam non eget armis.
<Stat. Theb. 9.21>	sic pergant rabidi claraque hac laude fruantur, / dum videas haec, summepater.
<Stat. Theb. 9.22>	sed enim hiscere campos / conquesti terraeque fugam mirantur; an istos / vel sua portet humus?'
<Stat. Theb. 9.24>	magno sic fatus agebat / procursu fremituque viros, furor omnibus idem / Tydeos invisi spoliis raptoque potiri / corpore, non aliter subtexunt astra catervae / incestarum avium, longe quibus aura nocentem / aera desertasque tulit sine funere mortes; / illo avidae cum voce ruunt, sonat arduus aether / plausibus, et caelo volucres cessere minores.
<Stat. Theb. 9.32>	Fama per Aonium rapido vaga murmure campum / spargitur in turmas, solito pernicior index / cum lugenda refert, donec, cui maxima fando / damna vehit, trepidas lapsa est Polynicis ad aures.
<Stat. Theb. 9.36>	deriguit iuvenis lacrimaeque haesere paratae, / et cunctata fides; nimium nam cognita virtus / Oenidae credi letum suadetque vetatque.
<Stat. Theb. 9.39>	sed postquam haud dubio clades auctore reperta est, / nox oculos mentemque rapit; tum sanguine fixo / membra simul, simul arma ruunt: madet ardua fletu / iam galea atque ocreae clipeum excepere cadentem.
<Stat. Theb. 9.43>	it maestus genua aegra trahens hastamque sequentem, / vulneribus ceu mille gravis totosque per artus / saucius, absistunt socii monstrantque gementes.
<Stat. Theb. 9.46>	tandem ille abiectis, vix quae portaverat, armis / nudus in egregii vacuum iam corpus amici / procidit et tali lacrimas cum voce profudit: /
<Stat. Theb. 9.49>	'hasne tibi, armorum spes o suprema meorum, / Oenide, grates, haec praemia digna rependi, / nudus ut invisa Cadmi tellure iaceres / sospite me?
<Stat. Theb. 9.52>	nunc exsul ego aeternumque fugatus, / quando alius misero ac melior mihi frater ademptus.
<Stat. Theb. 9.54>	nec iam sortitus veteres regnique nocentis / periurum diadema peto: quo gaudia tanti / empta mihi aut sceptrum, quod non tua dextera tradet?
<Stat. Theb. 9.57>	ite, viri, solumque fero me linquite fratri: /
<Stat. Theb. 9.58>	nil opus arma ultra temptare et perdere mortes; / ite, precor; quid iam dabitis mihi denique maius?
<Stat. Theb. 9.60>	Tydea consumpsi!
<Stat. Theb. 9.60>	quanam hoc ego morte piabo?
<Stat. Theb. 9.61>	o socer, o Argi!
<Stat. Theb. 9.61>	et primae bona iurgia noctis, / alternaeque manus et longi pignus amoris / ira brevis; non me ense tuo tunc, maxime Tydeu, / — et poteras — nostri mactatum in limine Adrasti!
<Stat. Theb. 9.65>	quin etiam Thebas me propter et impia fratris / tecta libens, unde haud alius remeasset, adisti, / ceu tibimet sceptra et proprios laturus honores, / iam Telamona pium, iam Thesea fama tacebat — / qualis et ecce iaces!
<Stat. Theb. 9.69>	quae primum vulnera mirer?
<Stat. Theb. 9.70>	quis tuus hic, quis ab hoste cruor?
<Stat. Theb. 9.70>	quae te agmina quive / innumeri stravere globi?
<Stat. Theb. 9.71>	num fallor, et ipse / invidit pater et tota Mars impulit hasta?'
<Stat. Theb. 9.72>	sic ait, et maerens etiamnum lubrica tabo / ora viri terget lacrimis dextraque reponit.
<Stat. Theb. 9.75>	'tune meos hostes hucusque exosus, et ultra / sospes ego?'
<Stat. Theb. 9.76>	exuerat vagina turbidus ensem / aptabatque neci: comites tenuere, socerque / castigat bellique vices ac fata revolvens / solatur tumidum, longeque a corpore caro / paulatim, unde dolor letique animosa voluntas, / amovet ac tacite ferrum inter verba reponit.
<Stat. Theb. 9.82>	ducitur amisso qualis consorte laborum / deserit inceptum media inter iugera sulcum / taurus iners colloque iugum deforme remisso / parte trahit, partem lacrimans sustentat arator.
<Stat. Theb. 9.86>	Ecce autem hortatus Eteoclis et arma secuti, / lecta manus, iuvenes, quos nec Tritonia bello, / nec prope conlata sprevisset cuspide Mavors, / adventant; contra conlecta ut pectora parmae / fixerat atque hastam longe protenderat, haeret / arduus Hippomedon: ceu fluctibus obvia rupes, / cui neque de caelo metus et fracta aequora cedunt, / stat cunctis immota minis, fugit ipse rigentem / pontus et ex alto miserae novere carinae.
<Stat. Theb. 9.95>	tunc prior Aonides — validam simul eligit hastam — / 'non pudet hos manes, haec infirmantia bellum / funera dis coram et caelo inspectante tueri?
<Stat. Theb. 9.98>	scilicet egregius sudor memorandaque virtus / hanc tumulare feram, ne non maerentibus Argos / exsequiis lacrimandus eat mollique feretro / infandam eiectans saniem!
<Stat. Theb. 9.101>	dimittite curam; / nullae illum volucres, nulla impia monstra nec ipse, / si demus, pius ignis edat.'
<Stat. Theb. 9.103>	nec plura, sed ingens / intorquet iaculum, duro quod in aere moratum / transmissumque tamen clipei stetit orbe secundo, / inde Pheres acerque Lycus; sed cassa Pheretis / hasta redit, Lycus excelso terrore comantem / perstringit galeam; convulsae cuspide longe / diffugere iubae patuitque ingloria cassis, / ipse nec ire retro, nec in obvia concitus arma / exsilit, inque eadem sese vestigia semper / obversus cunctis profert recipitque, nec umquam / longius indulget dextrae motusque per omnes / corpus amat, corpus servans circumque supraque / vertitur, imbellem non sic amplexa iuvencum / infestante lupo tunc primum feta tuetur / mater et ancipiti circumfert cornua gyro; / ipsa nihil metuens sexusque oblita minoris / spumat et ingentes imitatur femina tauros, / tandem intermissa iaculantum nube potestas / reddere tela fuit; iamque et Sicyonius Alcon / venerat auxilio, Pisaeaque praepetis Idae / turma subit cuneumque replent, his laetus in hostes / Lernaeam iacit ipse trabem, volat illa sagittis / aequa fuga mediumque nihil cunctata Politen / transabit et iuncti clipeum cavat improba Mopsi.
<Stat. Theb. 9.127>	Phocea tum Cydona Tanagraeumque Phalanthum / atque Erycem, hunc retro conversum et tela petentem, / dum spes nulla necis, crinito a vertice figit; / faucibus ille cavis hastam non ore receptam / miratur moriens, pariterque et murmure plenus / sanguis et expulsi salierunt cuspide dentes, / ausus erat furto dextram eiectare Leonteus, / pone viros atque arma latens, positumque trahebat / prenso crine caput: vidit, quamquam undique crebrae, / Hippomedon, ante ora minae, saevoque protervam / abstulit ense manum; simul increpat:
<Stat. Theb. 9.137>	'hanc tibi Tydeus, / Tydeus ipse rapit; post et confecta virorum / fata time magnosque miser fuge tangere manes!'
<Stat. Theb. 9.139>	ter Cadmea phalanx torvum abduxere cadaver, / ter retrahunt Danai: Siculi velut anxia puppis / seditione maris nequiquam obstante magistro / errat et averso redit in vestigia velo.
<Stat. Theb. 9.144>	Non ibi Sidoniac valuissent pellere coepto / Hippomedonta manus, non illum impacta moverent / tormenta oppositum, formidatique superbis / turribus impulsus temptato umbone redissent.
<Stat. Theb. 9.148>	sed memor Elysii regis noxasque recensens / Tydeos in medios astu subit impia campos / Tisiphone: sensere acies subitusque cucurrit / sudor equis sudorque viris, quamquam ore remisso / Inachium Angebat Halyn; nusquam impius ignis / verberaque, et iussi tenuere silentia crines, / arma gerit iuxtaque feri latus Hippomedontis / blanda genas vocemque venit, tamen ille loquentis / extimuit vultus admiraturque timorem.
<Stat. Theb. 9.157>	illa autem lacrimans 'tu nunc' ait, 'inclyte, frustra / exanimes socios inhumataque corpora Graium — / scilicet is nobis metus, aut iam cura sepulcri? — / protegis; ipse manu Tyria tibi captus Adrastus / raptatur, teque ante alios, te voce manuque / invocat; heu qualem lapsare in sanguine vidi, / exutum canos lacero diademate crines!
<Stat. Theb. 9.164>	nec procul hinc, adverte oculos; ubi plurimus ille / pulvis, ubi ille globus.'
<Stat. Theb. 9.165>	paulum stetit anxius heros / librabatque metus; premit aspera virgo:
<Stat. Theb. 9.166>	'quid haeres?
<Stat. Theb. 9.167>	imus?
<Stat. Theb. 9.167>	an hi retinent manes, et vilior ille / qui superest?'
<Stat. Theb. 9.168>	miserum sociis opus et sua mandat / proelia et unanimi vadit desertor amici, / respiciens tamen et revocent si forte paratus.
<Stat. Theb. 9.171>	inde legens turbata trucis vestigia divae / huc illuc frustra ruit avius, impia donec / Eumenis ex oculis reiecta caerula parma / fugit et innumeri galeam rupere cerastae.
<Stat. Theb. 9.175>	aspicit infelix discussa nube quietos / Inachidas currumque nihil metuentis Adrasti.
<Stat. Theb. 9.177>	Et Tyrii iam corpus habent, iam gaudia magnae / testantur voces, victorque ululatus aderrat / auribus occultoque ferit praecordia luctu, / ducitur hostili — pro dura potentia fati! — / Tydeus ille solo, modo cui Thebana sequenti / agmina, sive gradus seu frena effunderet, ingens / limes utrimque datus; numquam arma manusque quiescunt, / nulla viri feritas: iuvat ora rigentia leto / et formidatos impune lacessere vultus.
<Stat. Theb. 9.186>	hic amor, hoc una timidi fortesque sequuntur / nobilitare manus, infectaque sanguine tela / coniugibus servant parvisque ostendere natis, / sic ubi Maura diu populatum rura leonem, / quem propter clausique greges vigilantque magistri, / pastorum lassae debellavere cohortes: /
<Stat. Theb. 9.192>	gaudet ager, magno subeunt clamore coloni, / praecerpuntque iubas immaniaque ora recludunt / damnaque commemorant, seu iam sub culmine fixus / excubat, antiquo seu pendet gloria luco.
<Stat. Theb. 9.196>	At ferus Hippomedon quamquam iam sentit inane / auxilium et seram rapto pro corpore pugnam, / it tamen et caecum rotat inrevocabilis ensem, / vix socios hostesque, nihil dum tardet euntem, / secernens; sed caede nova iam lubrica tellus / armaque seminecesque viri currusque soluti / impediunt laevumque femur, quod cuspide fixum / regis Echionii, sed dissimulaverat ardens, / sive ibi nescierat.
<Stat. Theb. 9.204>	maestum videt Hoplea tandem; / Tydeos hic magni fidus comes et modo frustra / armiger alipedem prona cervice tenebat / fatorum ignarum domini solumque frementem, / quod vacet inque acies audentior ille pedestres, / hunc aspernantem tumido nova pondera tergo — / unam quippe manum domitis expertus ab annis — / corripit adfaturque:
<Stat. Theb. 9.211>	'quid o nova fata recusas, / infelix sonipes?
<Stat. Theb. 9.212>	numquam tibi dulce superbi / regis onus; non iam Aetolo satiabere campo / gaudentemque iubam per stagna Acheloia solves, / quod superest, caros, i, saltem ulciscere manes / aut sequere, extorrem ne tu quoque laeseris umbram / captivus tumidumque equitem post Tydea portes.'
<Stat. Theb. 9.217>	audisse accensumque putes: hoc fulmine raptum / abstulit et similes minus indignatur habenas.
<Stat. Theb. 9.220>	semifer aeria talis Centaurus ab Ossa / desilit in valles, ipsum nemora alta tremiscunt, / campus equum, trepidi cursu glomerantur anhelo / Labdacidae, premit ille super, necopinaque ferro / colla metens linquit truncos post terga cadentes.
<Stat. Theb. 9.225>	ventum erat ad fluvium; solito tunc plenior alveo / — signa mali — magna se mole Ismenos agebat.
<Stat. Theb. 9.227>	illa brevis requies, illo timida agmina lassam / de campis egere fugam; stupet hospita belli / unda viros claraque armorum incenditur umbra, / insiluere vadis, magnoque fragore solutus / agger et adversae latuerunt pulvere ripae, / ille quoque hostiles saltu maiore per undas / inruit attonitis — longum dimittere habenas — / sicut erat, tantum viridi defixa parumper / caespite populeo commendat spicula trunco.
<Stat. Theb. 9.236>	tunc vero exanimes tradunt rapientibus ultro / arma vadis: alii demissa casside, quantum / tendere conatus animae valuere sub undis, / turpe latent; multi fluvium transmittere nando / adgressi, sed vincla tenent laterique repugnat / balteus et madidus deducit pectora thorax, / qualis caeruleis tumido sub gurgite terror / piscibus, arcani quotiens devexa profundi / scrutantem delphina vident; fugit omnis in imos / turba lacus viridesque metu stipantur in algas; / nec prius emersi, quam summa per aequora flexus / emicet et visis malit certare carinis: /
<Stat. Theb. 9.248>	talis agit sparsos mediisque in fluctibus heros / frena manu pariter, pariter regit arma, pedum quem / remigio sustentat equus; consuetaque campo / fluctuat et mersas levis ungula quaerit harenas.
<Stat. Theb. 9.252>	sternit Iona Chromis, Chromin Antiphos, Antiphon Hypseus, / Hypseus Astyagen evasurumque relicto / amne Linum, ni fata vetent et stamine primo / ablatum tellure mori.
<Stat. Theb. 9.255>	premit agmina Thebes / Hippomedon, turbat Danaos Asopius Hypseus: /
<Stat. Theb. 9.257>	amnis utrimque timet, crasso vada mutat uterque / sanguine, et e fluvio neutri fatale reverti, / iam laceri pronis volvuntur cursibus artus / oraque et abscisae redeunt in pectora dextrae, / spicula iam clipeosque leves arcusque remissos / unda vehit, galeasque vetant descendere cristae: /
<Stat. Theb. 9.263>	summa vagis late sternuntur flumina telis, / ima viris; illic luctantur corpora leto, / efflantesque animas retro premit obvius amnis.
<Stat. Theb. 9.266>	Flumineam rapiente vado puer Argipus ulmum / prenderat, insignes umeros ferus ense Menoeceus / amputat; ille cadens, nondum conamine adempto, / truncus in excelsis spectat sua bracchia ramis.
<Stat. Theb. 9.270>	Hypseos hasta Tagen ingenti vulnere mersit, / ille manet fundo, rediit pro corpore sanguis, / desiluit ripis fratrem rapturus Agenor / heu!
<Stat. Theb. 9.273>	miser et tenuit, sed saucius ille levantem / degravat amplexu: poterat resolutus Agenor / emersisse vadis, piguit sine fratre reverti.
<Stat. Theb. 9.276>	surgentem dextra Capetum vulnusque minantem / sorbebat rapidus nodato gurgite vertex; / iam voltu, iam crine latet, iam dextera nusquam, / ultimus abreptas ensis descendit in undas, / mille modis leti miseros mors una fatigat.
<Stat. Theb. 9.281>	induit a tergo Mycalesia cuspis Agyrten; / respexit: nusquam auctor erat, sed concita tractu / gurgitis effugiens invenerat hasta cruorem.
<Stat. Theb. 9.284>	Figitur et validos sonipes Aetolus in armos, / exsiluitque alte vi mortis et aera pendens / verberat; haud tamen est turbatus fulmine ductor, / sed miseratur equum, magnoque ex volnere telum / exuit ipse gemens et sponte remisit habenas.
<Stat. Theb. 9.289>	inde pedes repetit pugnas gressuque manuque / certior, et segnem Nomium fortemque Mimanta / Thisbaeumque Lichan Anthedoniumque Lycetum / continuat ferro geminasque e fratribus unum / Thespiaden; eadem poscenti fata Panemo: /
<Stat. Theb. 9.294>	'vive superstes' ait, 'diraeque ad moenia Thebes / solus abi, miseros non decepture parentes.
<Stat. Theb. 9.296>	di bene, quod pugnas rapidum deiecit in amnem / sanguinea Bellona manu: trahit unda timentes / gurgite gentili, nuda nee flebilis umbra / stridebit vestros Tydeus inhumatus ad ignes; / ibitis aequoreis crudelia pabula monstris, / illum terra vehit suaque in primordia solvet.'
<Stat. Theb. 9.301>	sic premit adversos et acerbat vulnera dictis / ac nunc ense furit, nunc tela natantia captans / ingerit: innuptae comitem Therona Dianae, / ruricolamque Gyen cum fluetivago Ergino, / intonsumque Hersen contemptoremque profundi / Crethea, nimbosam qui saepe Caphereos arcem / Euboicasque hiemes parva transfugerat alno.
<Stat. Theb. 9.309>	quid non fata queant?
<Stat. Theb. 9.309>	traiectus pectora ferro / volvitur in fluctus, heu cuius naufragus undae!
<Stat. Theb. 9.311>	te quoque sublimi tranantem flumina curru, / dum socios, Pharsale, petis, resupinat ademptis / Dorica cuspis equis; illos violentia saevi / gurgitis infelixque iugi concordia mergit.
<Stat. Theb. 9.315>	Nune age, quis tumidis magnum inclinarit in undis / Hippomedonta labor, cur ipse excitus in arma / Ismenos, doctae nosse indulgete sorores: /
<Stat. Theb. 9.318>	vestrum opus ire retro et senium depellere famae, / gaudebat Fauno Nymphaque Ismenide natus / maternis bellare tener Crenaeus in undis, / Crenaeus, cui prima dies in gurgite fido / et natale vadum et virides cunabula ripae, / ergo ratus nihil Elysias ibi posse Sorores, / laetus adulantem nunc hoc, nunc margine ab illo / transit avum: levat unda gradus, seu defluus ille, / sive obliquus eat; nec cum subit obvius, ullas / stagna dedere moras pariterque revertitur amnis, / non Anthedonii tegit hospitis inguina pontus / blandior, aestivo nec se magis aequore Triton / exserit, aut carae festinus ad oscula matris / cum remeat tardumque ferit delphina Palaemon.
<Stat. Theb. 9.332>	arma decent umeros, clipeusque insignis et auro / lucidus Aoniae caelatur origine gentis.
<Stat. Theb. 9.334>	Sidonis hic blandi per candida terga iuvenci, / iam secura maris, teneris iam cornua palmis / non tenet, extremis adludunt aequora plantis; / ire putes clipeo fluctusque secare iuvencum.
<Stat. Theb. 9.338>	adiuvat unda fidem pelago nec discolor amnis, / tunc audax pariter telis et voce proterva / Hippomedonta petit:
<Stat. Theb. 9.340>	'non haec fecunda veneno / Lerna.
<Stat. Theb. 9.341>	nec Herculeis haustae serpentibus undae: /
<Stat. Theb. 9.342>	sacrum amnem, sacrum — et miser experiere! — deumque / altrices inrumpis aquas.'
<Stat. Theb. 9.343>	nihil ille, sed ibat / comminus; opposuit cumulo se densior amnis / tardavitque manum, vulnus tamen illa retentum / pertulit atque animae tota in penetralia sedit.
<Stat. Theb. 9.347>	horruit unda nefas, silvae flevistis utraeque, / et.
<Stat. Theb. 9.348>	graviora cavae sonuerunt murmura ripae.
<Stat. Theb. 9.349>	ultimus ille sonus moribundo emersit ab ore: /
<Stat. Theb. 9.350>	'mater!'
<Stat. Theb. 9.350>	in hanc miseri ceciderunt flumina vocem.
<Stat. Theb. 9.351>	At genetrix coetu glaucarum cincta sororum / protinus icta malo vitrea de valle solutis / exsiluit furibunda comis, ac verbere crebro / oraque pectoraque et viridem scidit horrida vestem, / utque erupit aquis iterumque iterumque trementi / ingeminat 'Crenaee' sono: nusquam ille, sed index / desuper, a miserae nimium noscenda parenti, / parma natat; iacet ipse procul, qua mixta supremum / Ismenon primi mutant confinia ponti, / fluctivagam sic saepe domum madidosque penates / Alcyone deserta gemit, cum pignora saevus / Auster et algentes rapuit Thetis invida nidos, / mergitur orba iterum, penitusque occulta sub undis / limite non uno, liquidum qua subter eunti / lucet iter, miseri nequaquam funera nati / vestigat, plangitque tamen; saepe horridus amnis / obstat, et obducto caligant sanguine visus, / illa tamen praeceps in tela offendit et enses / scrutaturque manu galeas et prona reclinat / corpora; nec ponto submota intrabat amaram / Dorida, possessum donec iam fluctibus altis / Nereidum miserata cohors ad pectora matris / impulit, illa manu ceu vivum amplexa reportat / insternitque toris riparum atque umida siccat / mollibus ora comis, atque haec ululatibus addit: /
<Stat. Theb. 9.376>	' hoc tibi semidei munus tribuere parentes / nee mortalis avus?
<Stat. Theb. 9.377>	sic nostro in gurgite regnas?
<Stat. Theb. 9.378>	mitior haec misero discors alienaque tellus, / mitior unda maris, quae iuxta flumina corpus / rettulit et miseram visa exspectasse parentem.
<Stat. Theb. 9.381>	hine mei vultus?
<Stat. Theb. 9.381>	haec torvi lumina patris?
<Stat. Theb. 9.382>	hi crines undantis avi?
<Stat. Theb. 9.382>	tu nobile quondam / undarum nemorumque decus, quo sospite maior / diva et Nympharum longe regina ferebar.
<Stat. Theb. 9.385>	heu ubinam ille frequens modo circa limina matris / ambitus orantesque tibi servire Napaeae?
<Stat. Theb. 9.387>	cur nunc te, melius saevo mansure profundo, / amplexu misero tumulis, Crenaee, reporto / non mihi?
<Stat. Theb. 9.389>	nec tantae pudet heu miseretque ruinae, / dure parens?
<Stat. Theb. 9.390>	quae te alta et ineluctabilis imo / condidit amne palus, quo nec iam cruda nepotis / funera, nec nostri valeant perrumpere planctus?
<Stat. Theb. 9.393>	ecce furit iactatque tuo se in gurgite maior / Hippomedon, illum ripaeque undaeque tremiscunt, / illius impulsu nostrum bibit unda cruorem: /
<Stat. Theb. 9.396>	tu piger et trucibus facilis servire Pelasgis.
<Stat. Theb. 9.397>	ad cineres saltem supremaque iusta tuorum, / saeve, veni, non hic solum accensure nepotem.'
<Stat. Theb. 9.398>	his miscet planctus multumque indigna cruentat / pectora, caeruleae referunt lamenta sorores: /
<Stat. Theb. 9.401>	qualiter Isthmiaco nondum Nereida portu / Leucothean planxisse ferunt, dum pectore anhelo / frigidus in matrem saevum mare respuit infans.
<Stat. Theb. 9.404>	At pater arcano residens Ismenos in antro, / unde aurae nubesque bibunt atque imbrifer arcus / pascitur et Tyrios melior venit annus in agros, / ut lamenta procul, quamquam obstrepit ipse, novos-que / accepit natae gemitus, levat aspera musco / colla gravemque gelu crinem, ceciditque soluta / pinus adulta manu dimissaque volvitur urna.
<Stat. Theb. 9.411>	illum per ripas annoso scrupea limo / ora exsertantem silvae fluviique minores / mirantur: tantus tumido de gurgite surgit, / spumosum attollens apicem lapsuque sonoro / pectora caerulcae rivis manantia barbae.
<Stat. Theb. 9.416>	obvia cognatos gemitus casumque nepotis / Nympharum docet una patrem monstratque cruentum / auctorem dextramque premit: stetit arduus alto / amne, manuque genas et nexa virentibus ulvis / cornua concutiens sic turbidus ore profundo / incipit:
<Stat. Theb. 9.421>	'huncne mihi, superum regnator, honorem, / quod totiens hospesque tuis et conscius actis — / nec memorare timor — falsa nunc improba fronte / cornua, nunc vetitam currus deiungere Phoeben, / dotalesque rogos deceptaque fulmina vidi / praecipuosque alui natorum?
<Stat. Theb. 9.426>	an vilis et illis / gratia?
<Stat. Theb. 9.427>	ad hunc certe repsit Tirynthius amnem, / hac tibi flagrantem Bromium restinximus unda.
<Stat. Theb. 9.429>	aspice, quas fluvio caedes, quae funera portem, / continuus telis alioque adopertus acervo.
<Stat. Theb. 9.431>	omne vadum belli series tenet, omnis anhelat / unda nefas, subterque animae supraque recentes / errant et geminas iungunt caligine ripas.
<Stat. Theb. 9.434>	ille ego clamatus sacris ululatibus amnis, / qui molles thyrsos Baccheaque cornua puro / fonte lavare feror, stipatus caedibus artas / in freta quaero vias; non Strymonos impia tanto / stagna cruore natant, non spumifer altius Hebrus / Gradivo bellante rubet, nee te admonet altrix / unda tuasque manus, iam pridem oblite parentum / Liber?
<Stat. Theb. 9.441>	an Eous melius pacatur Hydaspes?
<Stat. Theb. 9.442>	at tu, qui tumidus spoliis et sanguine gaudes / insontis pueri, non hoc ex amne potentem / Inachon aut saevas victor revehere Mycenas, / ni mortalis ego et tibi ductus ab aethere sanguis.'
<Stat. Theb. 9.445>	Sic ait infrendens et sponte furentibus undis / signa dedit: mittit gelidus montana Cithaeron / auxilia antiquasque nives et pabula brumae / ire iubet; frater tacitas Asopos eunti / conciliat vires et hiulcis flumina venis / suggerit.
<Stat. Theb. 9.451>	ipse .c
<Stat. Theb. 9.451>	avae scrutatur viscera terrae / stagnaque torpentesque lacus pigrasque paludes / excutit, atque avidos tollens ad sidera voltus / umentes nebulas exhaurit et aera siccat.
<Stat. Theb. 9.455>	iamque super ripas utroque exstantior ibat / aggere, iam medium modo qui superaverat amnem / Hippomedon intactus aquis umerosque manusque, / miratur crevisse vadum seseque minorem, / hinc atque hinc tumidi fluctus animosaque surgit / tempestas instar pelagi, cum Pliadas haurit / aut nigrum trepidis impingit Oriona nautis, / non secus aequoreo iactat Teumesius amnis / Hippomedonta salo, semperque umbone sinistro / tollitur et clipeum nigrante supervenit aestu / spumeus adsultans, fractaque refunditur unda / et cumulo maiore redit; nec mole liquenti / contentus carpit putres servantia ripas / arbusta annosasque trabes eiectaque fundo / saxa rotat, stat pugna impar amnisque virique, / indignante deo; nec enim dat terga nec ullis / frangitur ille minis, venientesque obvius undas / intrat et obiecta dispellit flumina parma, / stant terra fugiente gradus, et poplite tenso / lubrica saxa tenet, genibusque obnixus et haerens / subruta fallaci servat vestigia limo, / sic etiam increpitans:
<Stat. Theb. 9.476>	'unde haec, Ismene, repente / ira tibi?
<Stat. Theb. 9.477>	quove has traxisti gurgite vires, / imbelli famulate deo solumque cruorem / femineis experte choris, cum Bacchica mugit / buxus et insanae maculant trieterida matres?'
<Stat. Theb. 9.480>	dixerat; atque illi sese deus obtulit ultro / turbidus imbre genas et nube natantis harenae, / nec saevit dictis, trunca sed pectora quercu / ter quater oppositi, quantum ira deusque valebat, / impulit adsurgens: tandem vestigia flexit / excussumque manu tegimen, conversaque lente / terga refert, instant undae sequiturque labantem / amnis ovans; nec non saxis et grandine ferri / desuper infestant Tyrii geminoque repellunt / aggere, quid faciat bellis obsessus et undis?
<Stat. Theb. 9.491>	nec fuga iam misero, nec magnae copia mortis.
<Stat. Theb. 9.492>	Stabat gramineae producta crepidine ripae / undarum ac terrae dubio, sed amicior undis, / fraxinus ingentique vadum possederat umbra, / huius opem — nam qua terras invaderet? — unca / arripuit dextra: nec pertulit illa trahentem; / sed maiore super, quam stabat, pondere victa / solvitur, et qua stagna subit radice quibusque / arentem mordebat humum, demissa superne / iniecit sese trepido ripamque, nec ultra / passa virum subitae vallavit ponte ruinae, / huc undae coeunt, et ineluctabile caeno / verticibusque cavis sidit crescitque barathrum, / iamque umeros, iam colla ducis sinuosa vorago / circuit: hic demum victus suprema fateri / exclamat:
<Stat. Theb. 9.506>	'fluvione — pudet! — Mars inclyte, merges / hanc animam, segnesque lacus et stagna subibo / ceu pecoris custos, subiti torrentis iniquis / interceptus aquis?
<Stat. Theb. 9.509>	adeone occumbere ferro / non merui?'
<Stat. Theb. 9.510>	tandem precibus commota Tonantem / Iuno subit:
<Stat. Theb. 9.511>	'quonam miseros, sator inclyte divum, / Inachidas, quonam usque premes?
<Stat. Theb. 9.512>	iam Pallas et odit / Tydea, iam rapto tacuerunt augure Delphi: /
<Stat. Theb. 9.514>	en meus Hippomedon, cui gentis origo Mycenae / Argolicique lares numenque ante omnia Iuno — / sic ego fida meis? — pelagi crudelibus ibit / praeda feris?
<Stat. Theb. 9.517>	certe tumidos supremaque victis / iusta dabas; ubi Cecropiae post proelia flammae, / Theseos ignis ubi est?'
<Stat. Theb. 9.519>	non spernit coniugis aequas / ille preces, leviterque oculos ad moenia Cadmi / rettulit, et viso sederunt flumina nutu.
<Stat. Theb. 9.522>	illius exsangues umeri et perfossa patescunt / pectora: ceu ventis alte cum elata resedit / tempestas, surgunt scopuli quaesitaque nautis / terra, et ab infestis descendunt aequora saxis.
<Stat. Theb. 9.526>	quid ripas tenuisse iuvat?
<Stat. Theb. 9.526>	premit undique nimbo / telorum Phoenissa cohors, nec tegmina membris / ulla, omnisque patet leto; tunc vulnera manant, / quique sub amne diu stupuit cruor, aere nudo / solvitur et tenues venarum laxat hiatus, / incertique labant undarum e frigore gressus, / procumbit, Getico qualis procumbit in Haemo / seu Boreae furiis putri seu robore quercus / caelo mixta comas, ingentemque aera laxat: /
<Stat. Theb. 9.535>	illam nutantem nemus et mons ipse tremiscit, / qua tellure cadat, quas obruat ordine silvas, / non tamen aut ensem galeamve audacia cuiquam / tangere; vix credunt oculis ingentiaque horrent / funera, et adstrictis accedunt comminus armis.
<Stat. Theb. 9.540>	Tandem adiit Hypseus capulumque in morte tenenti / extrahit et torvos laxavit casside vultus; / itque per Aonios alte mucrone corusco / suspensam ostentans galeam et clamore superbit: /
<Stat. Theb. 9.544>	'hic ferus Hippomedon, hic formidabilis ultor / Tydeos infandi debellatorque cruenti / gurgitis!'
<Stat. Theb. 9.546>	agnovit longe pressitque dolorem / magnanimus Capaneus, telumque immane lacerto / hortatur librans:
<Stat. Theb. 9.548>	'ades o mihi, dextera, tantum / tu praesens bellis et inevitabile numen, / te voco, te solam superum contemptor adoro.'
<Stat. Theb. 9.550>	sic ait, et voti sese facit ipse potentem, / it tremibunda abies clipeum per et aerea texta / loricae tandemque animam sub pectore magno / deprendit: ruit haud alio quam celsa fragore / turris, ubi innumeros penitus quassata per ictus / labitur effractamque aperit victoribus urbem, / cui super adsistens 'non infitiamur honorem / mortis' ait, 'refer huc oculos, ego vulneris auctor; / laetus abi multumque aliis iactantior umbris!'
<Stat. Theb. 9.559>	tunc ensem galeamque rapit clipeumque revellit / Hypseos; exanimumque tenens super Hippomedonta / 'accipe' ait, 'simul hostiles, dux magne, tuasque / exuvias, veniet cineri decus et suus ordo / manibus; interea iustos dum reddimus ignes, / hoc ultor Capaneus operit tua membra sepulcro.'
<Stat. Theb. 9.565>	sic anceps dura belli vice mutua Grais / Sidoniisque simul nectebat vulnera Mavors: /
<Stat. Theb. 9.568>	hic ferus Hippomedon, illic non segnior Hypseus / fletur, et alterni praebent solacia luctus.
<Stat. Theb. 9.570>	Tristibus interea somnum turbata figuris / torva sagittiferi mater Tegeatis ephebi, / crine dato passim plantisque ex more solutis, / ante diem gelidas ibat Ladonis ad undas / purgatura malum fluvio vivente soporem, / namque per attonitas curarum pondere noctes / saepe et delapsas adytis, quas ipsa dicarat, / exuvias, seque ignotis errare sepulcris / extorrem nemorum Dryadumque a plebe fugatam, / saepe novos nati bello rediisse triumphos, / armaque et alipedem notum comitesque videbat, / numquam ipsum, nunc ex umeris fluxisse pharetras, / effigiesque suas simulacraque nota cremari, / praecipuos sed enim illa metus portendere visa est / nox miserae totoque erexit pectore matrem, / nota per Arcadias felici robore silvas / quercus erat, Triviae quam desacraverat ipsa / electam turba nemorum numenque colendo / fecerat: hic arcus et fessa reponere tela, / armaque curva suum et vacuorum terga leonum / figere et ingentes aequantia cornua silvas.
<Stat. Theb. 9.591>	vix ramis locus, agrestes adeo omnia cingunt / exuviae, et viridem ferri nitor impedit umbram, / hane, ut forte iugis longo defessa redibat / venatu, modo rapta ferox Erymanthidos ursae / ora ferens, multo proscissam vulnere cernit / deposuisse comam et rorantes sanguine ramos / exspirare solo; quaerenti Nympha cruentas / Maenadas atque hostem dixit saevisse Lyaeum.
<Stat. Theb. 9.599>	dum gemit et planctu circumdat pectus inani, / abrupere oculi noctem maestoque cubili / exsilit et falsos quaerit per lumina fletus.
<Stat. Theb. 9.602>	Ergo ut in amne nefas merso ter crine piavit / verbaque sollicitas matrum solantia curas / addidit, armatae ruit ad delubra Dianae / rore sub Eoo, notasque ex ordine silvas / et quercum gavisa videt, tunc limina divae / adstitit et tali nequiquam voce precatur: /
<Stat. Theb. 9.608>	'virgo potens nemorum, cuius non mollia signa / militiamque trucem sexum indignata frequento / more nihil Graio — nec te gens aspera ritu / Colchis Amazoniaeve magis coluere catervae — : /
<Stat. Theb. 9.612>	si mihi non umquam thiasi ludusve protervae / noctis et, inviso quamvis temerata cubili, / non tamen aut teretes thyrsos aut mollia gessi / pensa, sed in tetricis et post conubia lustris / sic quoque venatrix animumque innupta remansi: /
<Stat. Theb. 9.617>	nec mihi secretis culpam occultare sub antris / cura, sed ostendi prolem posuique trementem / ante tuos confessa pedes; nec degener ille / sanguinis inque meos reptavit protinus arcus, / tela puer lacrimis et prima voce poposcit: /
<Stat. Theb. 9.622>	hunc mihi — quid trepidae noctes somnusque minantur? — hunc, precor, audaci qui nunc ad proelia voto / heu nimium tibi fisus abit, da visere belli / victorem, vel, si ampla peto, da visere tantum!
<Stat. Theb. 9.626>	hic sudet tuaque arma ferat, preme dira malorum / signa; quid in nostris, nemoralis Delia, silvis / Maenades hostiles Thebanaque numina regnant?
<Stat. Theb. 9.629>	ei mihi!
<Stat. Theb. 9.629>	cur penitus — simque augur cassa futuri! — / cur penitus magnoque interpreter omine quercum?
<Stat. Theb. 9.631>	quod si vera sopor miserae praesagia mittit, / per te maternos, mitis Dictynna, labores / fraternumque decus, cunctis hune Age sagittis / infelicem uterum; miserae sine funera matris / audiat ille prior!' dixit, fletuque soluto / aspicit et niveae saxum maduisse Dianae.
<Stat. Theb. 9.637>	Illam diva ferox etiamnum in limine sacro / expositam et gelidas verrentem crinibus aras / linquit, et in mediis frondentem Maenalon astris / exsuperat saltu gressumque ad moenia Cadmi / destinat, interior caeli qua semita lueet / dis tantum, et cunctas iuxta videt ardua terras, / iamque fere medium Parnassi frondea praeter / colla tenebat iter, cum fratrem in nube corusca / aspicit haud solito visu: remeabat ab armis / maestus Echioniis, demersi funera lugens / auguris.
<Stat. Theb. 9.647>	inrubuit caeli plaga sidere mixto, / occursuque sacro pariter iubar arsit utrimque, / et coiere arcus et respondere pharetrae.
<Stat. Theb. 9.650>	ille prior:
<Stat. Theb. 9.650>	'scio, Labdacias, germana, cohortes / et nimium fortes ausum petis Arcada pugnas.
<Stat. Theb. 9.652>	fida rogat genetrix: utinam indulgere precanti / fata darent!
<Stat. Theb. 9.653>	en ipse mei — pudet! — inritus arma / cultoris frondesque sacras ad inania vidi / Tartara et in memet versos descendere vultus; / nec tenui currus terraeque abrupta coegi, / saevus ego immeritusque coli.
<Stat. Theb. 9.657>	lugentia cernis / antra, soror, mutasque domos: haec sola rependo / dona pio comiti; nec tu peritura movere / auxilia et maestos in vanum perge labores.
<Stat. Theb. 9.661>	finis adest iuveni, non hoc mutabile fatum, / nec te de dubiis fraterna oracula fallunt.'
<Stat. Theb. 9.662>	'sed decus extremum certe ' confusa vicissim / virgo refert, 'veraeque licet solacia morti / quaerere, nec fugiet poenas, quicumque nefandam / insontis pueri scelerarit sanguine dextram / impius, et nostris fas sit saevire sagittis.'
<Stat. Theb. 9.667>	sic effata movet gressus libandaque fratri / parcius ora tulit, Thebasque infesta petivit.
<Stat. Theb. 9.670>	At pugna ereptis maior crudescit utrimque / regibus, alternosque ciet vindicta furores.
<Stat. Theb. 9.672>	Hypseos hinc turmae desolatumque magistro / agmen, at hinc gravius fremit Hippomedontis adempti / orba cohors; praebent obnixi corpora ferro, / idem ardor rabidis externum haurire cruorem / ac fudisse suum, nec se vestigia mutant: /
<Stat. Theb. 9.677>	stat cuneo defixa acies, hostique cruento / dant animas et terga negant: cum lapsa per auras / vertice Dircaei velox Latonia montis / adstitit; adgnoscunt colles notamque tremiscit / silva deam, saevis ubi quondam exserta sagittis / fecundam lasso Nioben consumpserat arcu.
<Stat. Theb. 9.683>	Illum acies inter coepta iam caede superbum / nescius armorum et primas tunc passus habenas / venator raptabat equus, quem discolor ambit / tigris et auratis adverberat unguibus armos, / colla sedent nodis et castigata iubarum / libertas, nemorisque notae sub pectore primo / iactantur niveo lunata monilia dente, / ipse bis Oebalio saturatam murice pallam / lucentesque auro tunicas — hoc neverat unum / mater opus — tenui collectus in ilia vinclo, / cornipedis laevo clipeum demiserat armo, / ense gravis nimio: tereti iuvat aurea morsu / fibula, pendentes circum latera aspera cinctus, / vaginaeque sonum tremulumque audire pharetrae / murmur et a cono missas in terga catenas; / interdum cristas hilaris iactare comantis / et pictum gemmis galeae iubar, ast ubi pugna / cassis anhela calet, resoluto vertice nudus / exoritur: tunc dulce comae radiisque trementes / dulce nitent visus et, quas dolet ipse morari, / nondum mutatae rosea lanugine malae, / nec formae sibi laude placet multumque severis / asperat ora minis, sed frontis servat honorem / ira decens.
<Stat. Theb. 9.706>	dat sponte locum Thebana iuventus, / natorum memores, intentaque tela retorquent, / sed premit et saevas miserantibus ingerit hastas, / illum et Sidoniae iuga per Teumesia Nymphae / bellantem atque ipso sudore et pulvere gratum / laudant, et tacito ducunt suspiria voto.
<Stat. Theb. 9.712>	Talia cernenti mitis subit alta Dianae / corda dolor, fletuque genas violata 'quod' inquit, / 'nunc tibi, quod leti quaeram dea fida propinqui / effugium?
<Stat. Theb. 9.715>	haecne ultro properasti in proelia, saeve / ac miserande puer?
<Stat. Theb. 9.716>	cruda heu festinaque virtus / suasit et hortatrix animosi gloria leti.
<Stat. Theb. 9.718>	scilicet angustum iamdudum urgentibus annis / Maenalium tibi, parve, nemus, perque antra ferarum / vix tutae sine matre viae, silvestria cuius / nondum tela procax arcumque implere valebas.
<Stat. Theb. 9.722>	et nunc illa meas ingentem plangit ad aras / invidiam surdasque fores et limina lassat: /
<Stat. Theb. 9.724>	tu dulces lituos ululataque proelia gaudes / felix et miserae tantum moriture parenti.'
<Stat. Theb. 9.725>	ne tamen extremo frustra morientis honori / adfuerit, venit in medios caligine furva / saepta globos, primumque leves furata sagittas / audacis tergo pueri caelestibus implet / coryton telis, quorum sine sanguine nullum / decidit; ambrosio tum spargit membra liquore, / spargit equum, ne pio videtur vulnere corpus / ante necem, cantusque sacros et conscia miscet / murmura, secretis quae Colchidas ipsa sub antris / nocte docet monstratque feras quaerentibus herbas.
<Stat. Theb. 9.736>	Tunc vero exserto circumvolat igneus arcu / nec se mente regit, patriae matrisque suique / immemor, et nimium caelestibus utitur armis: /
<Stat. Theb. 9.739>	ut leo, cui parvo mater Gaetula cruentos / suggerit ipsa cibos, cum primum crescere sensit / colla iubis torvusque novos respexit ad ungues, / indignatur ali, tandemque effusus apertos / liber amat campos et nescit in antra reverti, / quos, age, Parrhasio sternis, puer improbe, cornu?
<Stat. Theb. 9.745>	prima Tanagraeum turbavit harundo Coroebum / extremo galeae primoque in margine parmae / angusta transmissa via, stat faucibus unda / sanguinis, et sacri facies rubet igne veneni, / saevius Eurytion, cui luminis orbe sinistro / callida tergeminis acies se condidit uncis.
<Stat. Theb. 9.751>	ille trahens oculo plenam labente sagittam / ibat in auctorem: sed divum fortia quid non / tela queant?
<Stat. Theb. 9.753>	alio geminatum lumine volnus / explevit tenebras; sequitur tamen improbus hostem, / qua meminit, fusum donec prolapsus in Idan / decidit: hic saevi miser inter funera belli / palpitat et mortem sociosque hostesque precatur.
<Stat. Theb. 9.758>	addit Abantiadas, insignem crinibus Argum / et male dilectum miserae Cydona sorori.
<Stat. Theb. 9.760>	huic geminum obliqua traiecit harundine tempus, / exsilit hac ferrum, velox hac pinna remansit: /
<Stat. Theb. 9.762>	fluxit utrimque cruor, nulli tela aspera mortis / dant veniam, non forma Lamum, non infula Lygdum, / non pubescentes texerunt Aeolon anni: /
<Stat. Theb. 9.765>	Agitur ora Lamus, fiet saucius inguina Lygdus, / perfossus telo niveam gemis, Aeole, frontem, / te praeceps Euboea tulit, te candida Thisbe / miserat, hunc virides non excipietis Erythrae.
<Stat. Theb. 9.769>	numquam cassa manus, nullum sine numine fugit / missile, nec requies dextrae, sonitumque priori / iungit harundo sequens, unum quis crederet arcum / aut unam saevire manum?
<Stat. Theb. 9.772>	modo derigit ictus, / nunc latere alterno dubius conamina mutat, / nunc fugit instantes et solo respicit arcu.
<Stat. Theb. 9.775>	Et iam mirantes indignantesque coibant / Labdacidae, primusque Iovis de sanguine claro / Amphion ignarus adhuc, quae funera campis / ille daret:
<Stat. Theb. 9.778>	'quonam usque moram lucrabere fati, / o multum meritos puer orbature parentes?
<Stat. Theb. 9.780>	quin etiam menti tumor atque audacia gliscit, / congressus dum nemo tuos pugnamque minorem / dignatur bellis, iramque relinqueris infra, / i, repete Arcadiam mixtusque aequalibus illic, / dum ferus hic vero desaevit pulvere Mavors, / proelia lude domi: quodsi te maesta sepulcri / fama movet, dabimus leto moriare virorum!'
<Stat. Theb. 9.786>	iamdudum hune contra stimulis gravioribus ardet / trux Atalantiades — necdum ille quierat — et infit: /
<Stat. Theb. 9.789>	'sera etiam in Thebas, quarum hic exercitus, arma / profero; quisnam adeo puer, ut bellare recuset / talibus?
<Stat. Theb. 9.791>	Arcadiae stirpem et fera semina gentis, / non Thebana vides: non me sub nocte silenti / Thyias Echionio genetrix famulata Lyaeo / edidit, haud umquam deformis vertice mitras / induimus turpemque manu iactavimus hastam, / protinus adstrictos didici reptare per amnes / horrendasque domos magnarum intrare ferarum / et — quid plura loquar?
<Stat. Theb. 9.798>	ferrum mea semper et arcus / mater habet, vestri feriunt cava tympana patres.'
<Stat. Theb. 9.799>	non tulit Amphion vultumque et in ora loquentis / telum immane rotat; sed ferri lumine diro / turbatus sonipes sese dominumque retorsit / in latus atque avidam transmisit devius hastam, / acrior hoc iuvenem stricto mucrone petebat / Amphion, cum se medio Latonia campo / iecit et ante oculos omnis stetit obvia vultu.
<Stat. Theb. 9.807>	Haerebat iuveni devinctus amore pudico / Maenalius Dorceus, cui bella suumque timorem / mater et audaces pueri mandaverat annos.
<Stat. Theb. 9.810>	huius tum vultu dea dissimulata profatur: /
<Stat. Theb. 9.811>	'hactenus Ogygias satis infestasse catervas, / Parthenopaee, satis; miserae iam parce parenti, / parce deis, quicumque favent.'
<Stat. Theb. 9.813>	nec territus ille: /
<Stat. Theb. 9.814>	'hunc sine me — non plura petam — fidissime Dorceu, / sternere humi, qui tela meis gerit aemula telis / et similes cultus et frena sonantia iactat.
<Stat. Theb. 9.817>	frena regam, cultus Triviae pendebitis alto / limine,, captivis matrem donabo pharetris.'
<Stat. Theb. 9.818>	audiit et mixto risit Latonia fletu.
<Stat. Theb. 9.820>	viderat hanc caeli iamdudum in parte remota / Gradivum complexa venus, dumque anxia Thebas / commemorat Cadmumque viro caraeque nepotes / Harmoniae, pressum tacito sub corde dolorem / tempestiva movet:
<Stat. Theb. 9.824>	'nonne hanc,Gradive, protervam / virginitate vides mediam se ferre virorum / coetibus?
<Stat. Theb. 9.826>	utque acies audax et Martia signa / temperet?
<Stat. Theb. 9.827>	en etiam donat praebetque necandos / tot nostra de gente viros, huic tradita virtus, / huic furor?
<Stat. Theb. 9.829>	agrestes superest tibi figere dammas.'
<Stat. Theb. 9.829>	desiluit iustis commotus in arma querellis / Bellipotens, cui sola vagum per inane ruenti / Ira comes, reliqui sudant ad bella Furores, / nec mora, cum maestam monitu Letoida duro / increpat adsistens:
<Stat. Theb. 9.834>	'non haec tibi proelia divum / dat pater; armiferum ni protinus improba campum / deseris, huic aequam nosces nec Pallada dextrae.'
<Stat. Theb. 9.836>	quid faciat contra?
<Stat. Theb. 9.837>	premit hinc Mavortia cuspis, / hinc plenae tibi, parve, colus, Iovis inde severi / vultus: abit solo post haec evicta pudore.
<Stat. Theb. 9.840>	At pater Ogygias Mavors circumspicit alas / horrendumque Dryanta movet, cui sanguinis auctor / turbidus Orion, comitesque odisse Dianae ( / inde furit) patrium, hic turbatos arripit ense / Arcadas exarmatque ducem; cadit agmine longo / Cyllenes populus Tegeesque habitator opacae, / Aepytiique duces Telphusiacaeque phalanges, / ipsum autem et lassa fidit prosternere dextra, / nec servat vires: etenim huc iam fessus et illuc / mutabat turmas; urgent praesagia mille / funeris, et nigrae praecedunt nubila mortis, / iamque miser raros comites verumque videbat / Dorcea, iam vires paulatim abscedere sensit, / sensit et exhaustas umero leviore pharetras; / iam minus atque minus fert arma puerque videtur / et sibi, cum torva clipei metuendus obarsit / luce Dryas: tremor ora repens ac viscera torsit / Arcados; utque feri vectorem fulminis albus / cum supra respexit olor, cupit hiscere ripam / Strymonos et trepidas in pectora contrahit alas: /
<Stat. Theb. 9.860>	sic iuvenem saevi conspecta mole Dryantos / iam non ira subit, sed leti nuntius horror, / arma tamen, frustra superos Triviamque precatus, / molitur pallens et surdos expedit arcus, / iamque instat telis et utramque obliquus in ulnam / cornua contingit mucrone et pectora nervo, / cum ducis Aonii magno cita turbine cuspis / fertur in adversum nervique obliqua sonori / vincla secat: pereunt ictus manibusque remissis / vana supinato ceciderunt spicula cornu.
<Stat. Theb. 9.870>	tunc miser et frenos turbatus et arma remisit, / vulneris impatiens, umeri quod tegmine dextri / intrarat facilemque cutem: subit altera cuspis / cornipedisque fugam succiso poplite sistit, / tunc cadit ipse Dryas — mirum — nec vulneris umquam / conscius: olim auctor teli causaeque patebunt.
<Stat. Theb. 9.876>	At puer infusus sociis in devia campi / tollitur — heu simplex aetas! — moriensque iacentem / flebat equum; cecidit laxata casside vultus, / aegraque per trepidos exspirat gratia visus, / et prensis concussa comis ter colla quaterque / stare negant, ipsisque nefas lacrimabile Thebis, / ibat purpureus niveo de pectore sanguis, / tandem haec singultu verba incidente profatur: /
<Stat. Theb. 9.884>	'labimur, i, miseram, Dorceu, solare parentem.
<Stat. Theb. 9.885>	illa quidem, si vera ferunt praesagia curae, / aut somno iam triste nefas aut omine vidit, / tu tamen arte pia trepidam suspende diuque / decipito; neu tu subitus neve arma tenenti / veneris, et tandem, cum iam cogere fateri, / dic: merui, genetrix, poenas invita capesse; / arma puer rapui, nec te retinente quievi, / nec tibi sollicitae tandem inter bella peperci, / vive igitur potiusque animis irascere nostris, / et iam pone metus, frustra de colle Lycaei / anxia prospectas, si quis per nubila longe / aut sonus aut nostro sublatus ab agmine pulvis: /
<Stat. Theb. 9.897>	frigidus et nuda iaceo tellure, nec usquam / tu prope, quae voltus efflantiaque ora teneres.
<Stat. Theb. 9.899>	hunc tamen, orba parens, crinem' dextraque secandum / praebuit 'hunc toto capies pro corpore crinem, / comere quem frustra me dedignante solebas, / huic dabis exsequias, atque inter iusta memento, / ne quis inexpertis hebetet mea tela lacertis / dilectosque canes ullis agat amplius antris.
<Stat. Theb. 9.905>	haec autem primis arma infelicia castris / ure, vel ingratae crimen suspende Dianae.'
<Stat. Theb. 9.906>	Obruit Hesperia Phoebum nox umida porta, / imperiis properata Iovis; nec castra Pelasgum / aut Tyrias miseratus opes, sed triste, tot extra / agmina et immeritas ferro decrescere gentes, / panditur immenso deformis sanguine campus: /
<Stat. Theb. 10.6>	illic arma et equos, ibant quibus ante superbi, / funeraque orba rogis neglectaque membra relinquunt.
<Stat. Theb. 10.8>	tunc inhonora cohors laceris insignibus aegras / secernunt acies, portaeque, ineuntibus arma / angustae populis, latae cepere reversos.
<Stat. Theb. 10.11>	par utrimque dolor; sed dant solacia Thebis / quattuor errantes Danaum sine praeside turmae: /
<Stat. Theb. 10.13>	ceu mare per tumidum viduae moderantibus alni, / quas deus et casus tempestatesque gubernant.
<Stat. Theb. 10.15>	inde animus Tyriis non iam sua castra, sed ultro / hostilem servare fugam, ne forte Mycenas / contenti rediisse petant: dat tessera signum / excubiis, positaeque vices; dux noctis opertae / sorte Meges ultroque Lycus, iamque ordine iusso / arma, dapes ignemque ferunt; rex firmat euntes: /
<Stat. Theb. 10.21>	' victores Danaum — nec enim lux crastina longe, / nec quae pro timidis intercessere tenebrae / semper erunt — augete animos et digna secundis / pectora ferte deis.
<Stat. Theb. 10.24>	iacet omnis gloria Lernae / praecipuaeque manus: subiit ultricia Tydeus / Tartara, Mors subitam nigri stupet auguris umbram, / Ismenos raptis tumet Hippomedontis opimis, / Arcada belligeris pudet adnumerare tropaeis.
<Stat. Theb. 10.29>	in manibus merces, nusquam capita ardua belli / monstrataeque ducum septena per agmina cristae; / scilicet Adrasti senium fraterque iuventa / peior et insanis Capaneus metuendus in armis.
<Stat. Theb. 10.33>	ite age et obsessis vigilem circumdate flammam!
<Stat. Theb. 10.34>	nulli ex hoste metus: praedam adservatis opesque / iam vestras.'
<Stat. Theb. 10.35>	sic ille truces hortatibus implet / Labdacidas, iuvat exhaustos iterare labores: /
<Stat. Theb. 10.37>	sicut erant — pulvis sudorque cruorque per artus / mixtus adhuc — vertere gradum; vix obvia passi / conloquia, amplexus etiam dextrasque suorum / excussere umeris, tum frontem aversaque terga / partiti laterumque sinus, vallum undique cingunt / ignibus infestis, rabidi sic agmine multo / sub noctem coiere lupi, quos omnibus agris / nil non ausa fames longo tenuavit hiatu: /
<Stat. Theb. 10.45>	iam stabula ipsa premunt, torquet spes inrita fauces, / balatusque tremens pinguesque ab ovilibus aurae; / quod superest, duris adfrangunt postibus ungues, / pectoraque et siccos minuunt in limine dentes.
<Stat. Theb. 10.49>	At procul Argolici supplex in margine templi / coetus et ad patrias fusae Pelopeides aras / sceptrifcrae Iunonis opem reditumque suorum / exposcunt, pictasque fores et frigida voltu / saxa terunt parvosque docent procumbere natos, / condiderant iam vota diem; nox addita curas / iungit, et ingestis vigilant altaria flammis.
<Stat. Theb. 10.56>	peplum etiam dono, cuius mirabile textum / nulla manu sterilis nec dissociata marito / versarat, calathis castae velamina divae / haud spernenda ferunt, variis ubi plurima floret / purpura picta modis mixtoque incenditur auro.
<Stat. Theb. 10.61>	ipsa illic magni thalamo desponsa Tonantis, / expers conubii et timide positura sororem, / lumine demisso pueri Iovis oscula libat / simplex et nondum furtis offensa mariti, / hoc tunc Argolicae sanctum velamine matres / induerant ebur, et lacrimis questuque rogabant: /
<Stat. Theb. 10.67>	'aspice sacrilegas Cadmeae paelicis arces, / siderei regina poli, tumulumque rebellem / disice et in Thebas aliud — potes — excute fulmen.'
<Stat. Theb. 10.69>	quid faciat?
<Stat. Theb. 10.70>	scit Fata suis contraria Grais / aversumque Iovem, sed nec periisse precatus / tantaque dona velit; tempus tamen obvia magni / fors dedit auxilii, videt alto ex aethere elusa / moenia et insomni vallum statione teneri: /
<Stat. Theb. 10.75>	horruit irarum stimulis motaque verendum / turbavit diadema coma: non saevius arsit / Herculeae cum matris onus geminosque Tonantis / secubitus vacuis indignaretur in astris.
<Stat. Theb. 10.79>	ergo intempesta somni dulcedine captos / destinat Aonios leto praebere, suamque / orbibus accingi solitis iubet Irin et omne / mandat opus.
<Stat. Theb. 10.82>	paret iussis dea clara polumque / linquit et in terras longo suspenditur arcu.
<Stat. Theb. 10.84>	Stat super occiduae nebulosa cubilia noctis / Aethiopasque alios, nulli penetrabilis astro, / lucus iners, subterque cavis grave rupibus antrum / it vacuum in montem, qua desidis atria Somni / securumque larem segnis Natura locavit, / limen opaca Quies et pigra Oblivio servant / et numquam vigili torpens Ignavia voltu.
<Stat. Theb. 10.91>	Otia vestibulo pressisque Silentia pinnis / muta sedent abiguntque truces a culmine ventos / et ramos errare vetant et murmura demunt / alitibus, non hic pelagi, licet omnia clament / litora, non ullus caeli fragor; ipse profundis / vallibus effugiens speluncae proximus amnis / saxa inter scopulosque tacet: nigrantia circum / armenta, omne solo recubat pecus, et nova marcent / germina, terrarumque inclinat spiritus herbas, / mille intus simulacra dei caelaverat ardens / Mulciber: hic haeret lateri redimita voluptas, / hic comes in requiem vergens Labor, est ubi Baccho, / est ubi Martigenae socium pulvinar Amori / obtinet, interius tecti in penetralibus altis / et cum Morte iacet, nullique ea tristis imago / cernitur, hae species, ipse autem umentia subter / antra soporifero stipatos flore tapetas / incubat; exhalant vestes et corpore pigro / strata calent, supraque torum niger efflat anhelo / ore vapor; manus haec fusos a tempore laevo / sustentat crinis, haec cornu oblita remisit, / adsunt innumero circum vaga Somnia vultu, / vera simul falsis permixtaque tristia blandis, / noctis opaca cohors, trabibusque aut postibus haerent, / aut tellure iacent, tenuis, qua circuit aulam, / invalidusque nitor, primosque hortantia somnos / languida succiduis exspirant lumina flammis.
<Stat. Theb. 10.118>	Huc se caeruleo libravit ab aethere virgo / discolor: effulgent silvae, tenebrosaque Tempe / adrisere deae, et zonis lucentibus icta / evigilat domus; ipse autem nec lampade clara / nec sonitu nec voce deae perculsus eodem / more iacet, donec radios Thaumantias omnis / impulit inque oculos penitus descendit inertes.
<Stat. Theb. 10.125>	tunc sic orsa loqui nimborum fulva creatrix: /
<Stat. Theb. 10.126>	' Sidonios te Iuno duces, mitissime divum / Somne, iubet populumque trucis defigere Cadmi, / qui nunc eventu belli tumefactus Achaeum / pervigil adservat vallum et tua iura recusat, / da precibus tantis, rara est hoc posse facultas / placatumque Iovem dextra Iunone mereri.
<Stat. Theb. 10.131>	' / dixit, et increpitans languentia pectora dextra, / ne pereant voces, iterumque iterumque monebat, / ille deae iussis vultu, quo nutat, eodem / adnuit; excedit gravior nigrantibus antris / Iris et obtusum multo iubar excitat imbri.
<Stat. Theb. 10.137>	Ipse quoque et volucrem gressum et ventosa citavit / tempora, et obscuri sinuatam frigore caeli / implevit chlamydem, tacitoque per aethera cursu / fertur et Aoniis longe gravis imminet arvis.
<Stat. Theb. 10.141>	illius aura solo volucres pecudesque ferasque / explicat, et penitus, quemcumque supervolat orbem, / languida de scopulis sidunt freta, pignus haerent / nubila, demittunt extrema cacumina silvae, / pluraque laxato ceciderunt sidera caelo.
<Stat. Theb. 10.146>	primus adesse deum subita caligine sensit / campus, et innumerae voces fremitusque virorum / submisere sonum; cum vero umentibus alis / incubuit piceaque haud umquam densior umbra / castra subit, errare oculi resolutaque colla, / et medio adfatu verba imperfecta relinqui, / mox et fulgentes clipeos et saeva remittunt / pila manu, lassique cadunt in pectora voltus, / et iam cuncta silent: ipsi iam stare recusant / cornipedes, ipsos subitus cinis abstulit ignes.
<Stat. Theb. 10.156>	At non et trepidis eadem sopor otia Grais / suadet, et adiunctis arcet sua nubila castris / noctivagi vis blanda dei: stant undique in armis / foedam indignantes noctem vigilesque superbos, / ecce repens superis animum lymphantibus horror / Thiodamanta subit formidandoque tumultu / pandere fata iubet, sive hanc Saturnia mentem, / sive novum comitem bonus instigabat Apollo, / prosilit in medios, visu audituque tremendus / impatiensque dei, fragili quem mente receptum / non capit: exundant stimuli, nudusque per ora / stat furor, et trepidas incerto sanguine tendit / exhauritque genas — acies huc errat et illuc — / sertaque mixta comis sparsa cervice flagellat, / sic Phryga terrificis genetrix Idaea cruentum / elicit ex adytis consumptaque bracchia ferro / scire vetat; quatit ille sacras in pectora pinus / sanguineosque rotat crines et vulnera cursu / exanimat: pavet omnis ager respersaque cultrix / arbor, et attoniti currum erexere leones.
<Stat. Theb. 10.176>	ventum ad consilii penetrale domumque verendam / signorum, magnis ubi dudum cladibus aeger, / rerum extrema movens, frustra consultat Adrastus.
<Stat. Theb. 10.179>	stant circum subiti proceres, ut quisque perempto / proximus, et magnis loca desolata tuentur / regibus haud laeti seque huc crevisse dolentes, / non secus amisso medium cum praeside puppis / fregit iter, subit ad vidui moderamina clavi / aut laterum custos, aut quem penes obvia ponto / prora fuit: stupet ipsa ratis tardeque sequuntur / arma, nec accedit domino tutela minori.
<Stat. Theb. 10.187>	ergo alacer trepidos sic erigit augur Achivos: /
<Stat. Theb. 10.188>	'magna deum mandata, duces, monitusque verendos / advehimus, non hae nostro de pectore voces: /
<Stat. Theb. 10.190>	ille canit, cui me famulari et sumere vittas / vestra fides, ipso non discordante, subegit.
<Stat. Theb. 10.192>	nox fecunda operum pulchraeque accommoda fraudi / panditur augurio divom; vocat obvia virtus, / et poscit Fortuna manus, stupet obruta somno / Aonidum legio: tempus nunc funera regum / ulcisci miserumque diem; rapite arma morasque / frangite portarum: sociis hoc subdere flammas, / hoc tumulare suos.
<Stat. Theb. 10.198>	equidem haec et Marte diurno / dum res infractae pulsique in terga redimus — / per tripodas iuro et rapti nova fata magistri — / vidi, et me volucres circum plausere secundae.
<Stat. Theb. 10.202>	sed nunc certa fides, modo me sub nocte silenti / ipse, ipse adsurgens iterum tellure soluta, / qualis erat — solos infecerat umbra iugales — , / Amphiaraus adit: non vanae monstra quietis, / nec somno comperta loquor, 'tune' inquit, 'inertes Inachidas — / redde haec Parnassia serta meosque / redde deos — tantam patiere amittere noctem, / degener?
<Stat. Theb. 10.209>	haec egomet caeli secreta vagosque / edocui lapsus?
<Stat. Theb. 10.210>	vade heia, ulciscere ferro / nos saltem!
<Stat. Theb. 10.211>	' dixit, meque haec ad limina visus / cuspide sublata totoque impellere curru.
<Stat. Theb. 10.213>	quare agite, utendum superis; non comminus hostes / sternendi: bellum iacet, et saevire potestas, / ecqui aderunt, quos ingenti se adtollere fama / non pigeat, dum fata sinunt?
<Stat. Theb. 10.216>	iterum ecce benignae / noctis aves; sequor, et comitum licet agmina cessent, / solus eo!
<Stat. Theb. 10.218>	atque adeo venit ille et quassat habenas.'
<Stat. Theb. 10.218>	Talia vociferans noctem exturbabat, euntque / non secus accensi proceres, quam si omnibus idem / corde deus: flagrant comitari et iungere casus, / ter denos numero, turmarum robora, iussus / ipse legit; circa fremit indignata iuventus / cetera, cur maneant castris ignavaque servent / otia: pars sublime genus, pars facta suorum, / pars sua, sortem alii clamant, sortem undique poscunt, / gaudet in adversis animoque adsurgit Adrastus.
<Stat. Theb. 10.228>	vertice sic Pholoes volucrum nutritor equorum, / cum fetura gregem pecoroso vere novavit, / laetatur cernens hos montis in ardua niti, / hos innare vadis, certare parentibus illos; / tunc vacuo sub corde movet, qui molle domandi / ferre iugum, qui terga boni, quis in arma tubasque / natus, ad Eleas melior quis surgere palmas: /
<Stat. Theb. 10.235>	talis erat turmae ductor longaevus Achivae.
<Stat. Theb. 10.236>	nec deest inceptis:
<Stat. Theb. 10.236>	'unde haec tam sera repente / numina?
<Stat. Theb. 10.237>	qui fractos superi rediistis ad Argos?
<Stat. Theb. 10.238>	estne hic infelix virtus?
<Stat. Theb. 10.238>	gentique superstes / sanguis, et in miseris animorum semina durant?
<Stat. Theb. 10.240>	laudo equidem, egregii iuvenes, pulchraque meorum / seditione fruor; sed fraudem et operta paramus / proelia, celandi motus: numquam apta latenti / turba dolo.
<Stat. Theb. 10.243>	servate animos, venit ultor in hostes / ecce dies; tunc arma palam, tunc ibimus omnes.'
<Stat. Theb. 10.244>	his tandem virtus iuvenum frenata quievit: /
<Stat. Theb. 10.246>	non aliter moto quam si pater Aeolus antro / portam iterum saxo premat imperiosus et omne / claudat iter, iamiam sperantibus aequora ventis.
<Stat. Theb. 10.249>	Insuper Herculeum sibi iungit Agyllea vates / Actoraque: hic aptus suadere, hic robore iactat / non cessisse patri; comites tribus ordine deni, / horrendum Aoniis et contra stantibus agmen, / ipse novi gradiens furta ad Mavortia belli / ponit adoratas, Phoebea insignia, frondes, / longaevique ducis gremio commendat honorem / frontis, et oblatam Polynicis munere grato / loricam galeamque subit, ferus Actora magno / ense gravat Capaneus, ipse haud dignatus in hostem / ire dolo superosque sequi, permutat Agylleus / arma trucis Nomii: quid enim fallentibus umbris / arcus et Herculeae iuvissent bella sagittae?
<Stat. Theb. 10.262>	Inde per abruptas castrorum ex aggere pinnas, / ne gravis exclamet portae mugitus aenae, / praecipitant saltu; nec longum, et protinus ingens / praeda solo ceu iam exanimes multoque peracti / ense iacent.'
<Stat. Theb. 10.266>	ite, o socii, quacumque voluptas / caedis inexhaustae, superisque faventibus, oro, / sufficite!'
<Stat. Theb. 10.268>	hortatur clara iam voce sacerdos, / 'cernitis expositas turpi marcore cohortes?
<Stat. Theb. 10.270>	pro pudor!
<Stat. Theb. 10.270>	Argolicas hine ausi obsidere portas, / hi servare viros?'
<Stat. Theb. 10.271>	sic fatus, et exuit ensem / fulmineum rapidaque manu morientia transit / agmina, quis numeret caedes, aut nomine turbam / exanimem signare queat?
<Stat. Theb. 10.274>	subit ordine nullo / tergaque pectoraque et galeis inclusa relinquit / murmura permiscetque vagos in sanguine manes: /
<Stat. Theb. 10.277>	hunc temere explicitum stratis, hunc sero remissis / gressibus inlapsum clipeo et male tela tenentem, / coetibus hos mediis vina inter et arma iacentes, / adclines clipeis alios, ut quemque ligatum / infelix tellure sopor supremaque nubes / obruerat.
<Stat. Theb. 10.282>	nec numen abest, armataque Iuno / lunarem quatiens exserta lampada dextra / pandit iter firmatque animos et corpora monstrat, / sentit adesse deam, tacitus sed gaudia celat / Thiodamas; iam tarda manus, iam debile ferrum / et caligantes nimiis successibus irae.
<Stat. Theb. 10.288>	Caspia non aliter magnorum in strage iuvencum / tigris, ubi immenso rabies placata cruore / lassavitque genas et crasso sordida tabo / confudit maculas, spectat sua facta doletque / defecisse famem: victus sic augur inerrat / caedibus Aoniis; optet nunc bracchia centum / centenasque in bella manus; iam taedet inanes / exhaurire minas, hostemque adsurgere mallet.
<Stat. Theb. 10.296>	Parte alia segnes magno satus Hercule vastat / Sidonios Actorque alia, sua quemque cruento / limite turba subit: stagnant nigrantia tabo / gramina, sanguineis nutant tentoria rivis; / fumat humus, somnique et mortis anhelitus una / volvitur; haud quisquam visus aut ora iacentum / erexit: tali miseris deus aliger umbra / incubat et tantum morientia lumina solvit.
<Stat. Theb. 10.304>	traxerat insomnis cithara ludoque suprema / sidera iam nullos visurus Ialmenus ortus, / Sidonium paeana canens; huic languida cervix / in laevum cogente deo mediaque iacebant / colla replicta lyra: ferrum per pectus Agylleus / exigit aptatamque cava testudine dextram / percutit et digitos inter sua fila trementes.
<Stat. Theb. 10.311>	proturbat mensas dirus liquor: undique manant / sanguine permixti latices et Bacchus in altos / crateras paterasque redit, ferus occupat Actor / implicitum fratri Thamyrin, Tagus haurit Echetli / terga coronati, Danaus caput amputat Hebri: /
<Stat. Theb. 10.316>	nescius heu rapitur fatis, hilarisque sub umbras / vita fugit mortisque ferae lucrata dolores.
<Stat. Theb. 10.318>	stratus humo gelida subter iuga fida rotasque / Calpetus Aonios gramen gentile metentes / proflatu terrebat equos: madida ora redundant / accensusque mero sopor aestuat; ecce iacentis / Inachius vates iugulum fodit, expulit ingens / vina cruor fractumque perit in sanguine murmur.
<Stat. Theb. 10.324>	fors illi praesaga quies, nigrasque gravatus / per somnum Thebas et Thiodamanta videbat.
<Stat. Theb. 10.326>	Quarta soporiferae superabant tempora nocti, / cum vacuae nubes et honor non omnibus astris, / adflatusque fugit curru maiore Bootes, / iamque ipsum defecit opus, cum providus Actor / Thiodamanta vocat:
<Stat. Theb. 10.330>	'satis haec inopina Pelasgis / gaudia: vix ullos tanto reor agmine saevam / effugisse necem, ni quos deformis in alto / sanguine degeneres occultat vita; secundis / pone modum: sunt et diris sua numina Thebis.
<Stat. Theb. 10.335>	forsitan et nobis modo quae favere, recedunt.
<Stat. Theb. 10.335>	' / paruit, et madidas tollens ad sidera palmas: /
<Stat. Theb. 10.337>	'Phoebe, tibi exuvias monstratae praemia noctis / nondum ablutus aquis — tibi enim haec ego sacra litavi — / trado ferus miles tripodum fidusque sacerdos, / si non dedecui tua iussa tulique prementem, / saepe veni, saepe hanc dignare inrumpere mentem, / nunc tibi crudus honos, trunca arma cruorque virorum: /
<Stat. Theb. 10.343>	at patrias si quando domos optataque, Paean, / templa, Lycie, dabis, tot ditia dona sacratis / postibus et totidem voti memor exige tauros.'
<Stat. Theb. 10.345>	dixerat, et laetis socios revocabat ab armis.
<Stat. Theb. 10.347>	venerat hos inter fato Calydonius Hopleus / Maenaliusque Dymas, dilecti regibus ambo, / regum ambo comites, quorum post funera maesti / vitam indignantur.
<Stat. Theb. 10.350>	prior Arcada concitat Hopleus: /
<Stat. Theb. 10.351>	'nullane post manes regis tibi cura perempti, / clare Dyma, teneant quem iam fortasse volucres / Thebanique canes?
<Stat. Theb. 10.353>	patriae quid deinde feretis, / Arcades?
<Stat. Theb. 10.354>	en reduces contra venit aspera mater: /
<Stat. Theb. 10.355>	funus ubi?
<Stat. Theb. 10.355>	at nostro semper sub pectore Tydeus / saevit inops tumuli, quamvis patientior artus / ille nec abruptis adeo lacrimabilis annis, / ire tamen saevumque libet nullo ordine passim / scrutari campum, mediasve inrumpere Thebas,' / excipit orsa Dymas; 'per ego haec vaga sidera iuro, / per ducis errantes instar mihi numinis umbras, / idem animus misero; comitem circumspicit olim / mens humilis luctu, sed nunc prior ibo' — viamque / incohat et maesto conversus ad aethera voltu / sic ait:
<Stat. Theb. 10.365>	'arcanae moderatrix Cynthia noctis, / si te tergeminis perhibent variare figuris / numen et in silvas alio descendere voltu, / ille comes nuper nemorumque insignis alumnus, / ille tuus, Diana, puer — nunc respice saltem / — quaeritur,' incendit pronis dea cornibus almum / sidus et admoto monstravit funera curru.
<Stat. Theb. 10.372>	apparent campi Thebaeque altusque Cithaeron: /
<Stat. Theb. 10.373>	sic ubi nocturnum tonitru malus aethera frangit / Iuppiter, absiliunt nubes et fulgure claro / astra patent, subitusque oculis ostenditur orbis.
<Stat. Theb. 10.376>	accepit radios et eadem percitus Hopleus / Tydea luce videt; longe dant signa per umbras / mutua laetantes, et amicum pondus uterque, / ceu reduces vitae saevaque a morte remissos, / subiecta cervice levant; nec verba, nec ausi / flere diu: prope saeva dies iudexque minatur / ortus, eunt taciti per maesta silentia magnis / passibus exhaustasque dolent pallere tenebras.
<Stat. Theb. 10.384>	Invida fata piis et fors ingentibus ausis / rara comes, iam castra vident animisque propinquant, / et decrescit onus, subiti cum pulveris umbra / et sonus a tergo, monitu ducis acer agebat / Amphion equites, noctem vigilataque castra / explorare datus, primusque per avia campi / usque procul — necdum totas lux solverat umbras — / nescio quid visu dubium incensumque moveri / corporaque ire videt; subitus mox fraude reperta / exclamat:
<Stat. Theb. 10.393>	'cohibete gradum quicumque!'
<Stat. Theb. 10.393>	sed hostes / esse patet: miseri pergunt anteire timentque / non sibi; tunc mortem trepidis minitatur et hastam / expulit, ac vanos alte levat eminus ictus, / adfectans errare manum, stetit illa Dymantis / ante oculos, qui forte prior gressumque repressit.
<Stat. Theb. 10.399>	at non magnanimus curavit perdere iactus / Aepytus, et fixo transverberat Hoplea tergo / pendentisque etiam perstrinxit Tydeos armos, / labitur egregii nondum ducis immemor Hopleus, / exspiratque tenens — felix, si corpus ademptum / neseiat — et saevas talis descendit ad umbras.
<Stat. Theb. 10.405>	viderat hoc retro conversus et agmina sentit / iuncta Dymas, dubius precibusne subiret an armis / instantes; arma ira dabat, fortuna precari, / non audere iubet: neutri fiducia coepto, / distulit ira preces; ponit miserabile corpus / ante pedes, tergoque graves, quas forte ferebat, / tigridis exuvias, in laevam torquet et obstat / exsertum obiectans mucronem, inque omnia tela / versus et ad caedem iuxta mortemque paratus: /
<Stat. Theb. 10.414>	ut lea, quam saevo fetam pressere cubili / venantes Numidae, natos erecta superstat / mente sed incerta, torvum ac miserabile frendens; / illa quidem turbare globos et frangere morsu / tela queat, sed prolis amor crudelia vincit / pectora, et a media catulos circumspicit ira.
<Stat. Theb. 10.420>	et iam laeva viro, quamvis saevire vetaret / Amphion, erepta manus, puerique trahuntur / ora supina comis, serus tunc denique supplex / demisso mucrone rogat:
<Stat. Theb. 10.423>	'moderatius, oro, / ducite, fulminei per vos cunabula Bacchi / Inoamque fugam vestrique Palaemonis annos!
<Stat. Theb. 10.426>	si cui forte domi natorum gaudia, si quis / hic pater, angusti puero date pulveris haustus / exiguamque facem!
<Stat. Theb. 10.428>	rogat, en rogat ipse tacentis / voltus: ego infandas potior satiare volucres, / me praebete feris, ego bella audere coegi.'
<Stat. Theb. 10.430>	' immo' ait Amphion, 'regem si tanta cupido / condere, quae timidis belli mens, ede, Pelasgis, / quid fracti exsanguesque parent; cuncta ocius effer, / et vita tumuloque ducis donatus abito.'
<Stat. Theb. 10.434>	horruit et toto praecordia protinus Arcas / implevit capulo.
<Stat. Theb. 10.436>	'summumne hoc cladibus' inquit, / 'deerat, ut adflictos turparem ego proditor Argos?
<Stat. Theb. 10.438>	nil emimus tanti, nec sic velit ipse cremari.'
<Stat. Theb. 10.438>	sic ait.
<Stat. Theb. 10.439>	et magno proscissum volnere pectus / iniecit puero, supremaque murmura volvens: /
<Stat. Theb. 10.441>	' hoc tamen interea mecum potiare sepulcro.'
<Stat. Theb. 10.441>	tales optatis regum in complexibus ambo, / par insigne animis, Aetolus et inclytus Arcas, / egregias efflant animas letoque fruuntur.
<Stat. Theb. 10.445>	vos quoque sacrati, quamvis mea carmina surgant / inferiore lyra, memores superabitis annos.
<Stat. Theb. 10.447>	forsitan et comites non aspernabitur umbras / Euryalus Phrygiique admittet gloria Nisi.
<Stat. Theb. 10.449>	At ferus Amphion, regi qui facta reportent / edoceantque dolum captivaque corpora reddant, / mittit ovans; clusis ipse insultare Pelasgis / tendit et abscisos sociorum ostendere voltus, / interea reducem murorum e culmine Grai / Thiodamanta vident nec iam erumpentia celant / gaudia, ut exsertos enses et caede recenti / arma rubere notant, novus adsilit aethera magnum / clamor, et e summo pendent cupida agmina vallo / noscere quisque suos.
<Stat. Theb. 10.458>	volucrum sic turba recentum, / cum reducem longo prospexit in aere matrem, / ire cupit contra summique e margine nidi / exstat hians, iamiamque cadat, ni pectore toto / obstet aperta parens et amantibus increpet alis.
<Stat. Theb. 10.463>	dumque opus arcanum et taciti compendia Martis / enumerant laetisque suos complexibus implent / Hopleaque exquirunt tardumque Dymanta queruntur: /
<Stat. Theb. 10.466>	ecce et Dircaeae iuxta dux concitus alae / venerat Amphion; non longum caede recenti / laetatus videt innumeris fervere catervis / tellurem atque una gentem exspirare ruina, / qui tremor elicita caeli de lampade tactis, / hic fixit iuvenem, pariterque horrore sub uno / vox, acies sanguisque perit, gemitusque parantem / ipse ultro convertit equus; fugit ala retorto / pulvere, nondum illi Thebarum claustra subibant, / et iam Argiva cohors nocturno freta triumpho / prosilit in campos; per et arma et membra iacentum / taetraque congerie sola semianimumque cruorem / cornipedes ipsique ruunt: gravis exterit artus / ungula, sanguineus lavat imber et impedit axes.
<Stat. Theb. 10.480>	dulce viris hac ire via, ceu tecta superbi / Sidonia atque ipsas calcent in sanguine Thebas.
<Stat. Theb. 10.482>	hortatur Capaneus:
<Stat. Theb. 10.482>	'satis occultata, Pelasgi, / delituit virtus: nunc, nunc mihi vincere pulchrum / teste die; mecum clamore et pulvere aperto / ite palam, iuvenes: sunt et mihi provida dextrae / omina et horrendi stricto mucrone furores.'
<Stat. Theb. 10.486>	sic ait; ardentes alacer succendit Adrastus / Argolicusque gener, sequitur iam tristior augur, / iamque premunt muros — et adhuc nova funera narrat / Amphion — miseramque intrarant protinus urbem, / ni Megareus specula citus exclamasset ab alta: /
<Stat. Theb. 10.492>	'claude, vigil,subeunt hostes,claude undique portas!'
<Stat. Theb. 10.492>	Est ubi dat vires nimius timor: ocius omnis / porta coit; solas dum tardius artat Echion / Ogygias, audax animis Spartana iuventus / inrupit, caesique ruunt in limine primo / incola Taygeti Panopeus rigidique natator / Oebalus Eurotae; tuque, o spectate palaestris / omnibus et nuper Nemeaeo in pulvere felix, / Alcidama, primis quem caestibus ipse ligarat / Tyndarides, nitidi moriens convexa magistri / respicis: averso pariter deus occidit astro, / te nemus Oebalium, te lubrica ripa Lacaenae / virginis et falso gurges cantatus olori / flebit, Amyclaeis Triviae lugebere Nymphis, / et quae te leges praeceptaque fortia belli / erudiit genetrix, nimium didicisse queretur.
<Stat. Theb. 10.508>	talis Echionio Mavors in limine saevit.
<Stat. Theb. 10.509>	Tandem umeris obnixus Acron et pectore toto / pronus Ialmenides aeratae robora portae / torserunt: quanta pariter cervice gementes / profringunt inarata diu Pangaea iuvenci.
<Stat. Theb. 10.513>	par operis iactura lucro, quippe hoste retento / exclusere suos; cadit intra moenia Graius / Ormenus, et pronas tendentis Amyntoris ulnas / fundentisque preces penitus cervice remissa / verba solo voltusque cadunt, colloque decorus / torques in hostiles cecidit per vulnus harenas.
<Stat. Theb. 10.519>	solvitur interea vallum, primaeque recusant / stare morae; iam se peditum iunxere catervae / moenibus: at patulas saltu transmittere fossas / horror equis, haerent trepidi atque immane paventes / abruptum mirantur agi; nunc impetus ire / margine ab extremo, nunc sponte in frena recedunt.
<Stat. Theb. 10.525>	hi praefixa solo vellunt munimina, at illi / portarum obiectus minuunt et ferrea sudant / claustra remoliri, trabibusque atque aere sonoro / pellunt saxa loco; pars ad fastigia missas / exsultant haesisse faces, pars ima lacessunt / scrutanturque cavas caeca testudine turres.
<Stat. Theb. 10.531>	At Tyrii, quae sola salus, caput omne coronant / murorum, nigrasque sudes et lucida ferro / spicula et arsuras caeli per inania glandes / saxaque in adversos ipsis avolsa rotabant / moenibus: exundant saevo fastigia nimbo, / armataeque vomunt stridentia tela fenestrae, / qualiter aut Malean aut alta Ceraunia supra / cessantes in nube sedent nigrisque locantur / collibus et subitae saliunt in vela procellae: /
<Stat. Theb. 10.540>	talis Agenoreis Argivom exercitus armis / obruitur; non ora virum, non pectora flectit / imber atrox, rectosque tenent in moenia voltus / immemores leti et tantum sua tela videntes.
<Stat. Theb. 10.544>	Anthea falcato lustrantem moenia curru / desuper Ogygiae pepulit gravis impetus hastae; / lora excussa manu, retroque in terga volutus / semianimos artus ocreis retinentibus haeret; / mirandum visu belli scelus: arma trahuntur, / fumantesque rotae tellurem et tertius hastae / sulcus arat; longo sequitur vaga pulvere cervix, / et resupinarum patet orbita lata comarum.
<Stat. Theb. 10.552>	At tuba luctificis pulsat clangoribus urbem / obsaeptasque fores sonitu perfringit amaro, / divisere aditus, omnique in limine saevus / signifer, ante omnes sua damna et gaudia portans, / dira intus facies, vix Mavors ipse videndo / gaudeat; insanis lymphatam horroribus urbem / scindunt dissensu vario Luctusque Furorque / et Pavor et caecis Fuga circumfusa tenebris, / bellum intrasse putes: fervent discursibus arces, / miscentur clamore viae, ferrum undique et ignes / mente vident, saevas mente accepere catenas, / consumpsit ventura timor: iam tecta replerunt / templaque et ingratae vallantur planctibus arae.
<Stat. Theb. 10.565>	una omnes eademque subit formido per annos: /
<Stat. Theb. 10.566>	poscunt fata senes, ardet palletque iuventus, / atria femineis trepidant ululata querellis, / flent pueri et flendi nequeunt cognoscere causas / attoniti et tantum matrum lamenta trementes, / illas cogit amor, nec habent extrema pudorem: /
<Stat. Theb. 10.571>	ipsae tela viris, ipsae iram animosque ministrant, / hortanturque unaque ruunt, nec avita gementes / limina nec parvos cessant ostendere natos: /
<Stat. Theb. 10.574>	sic ubi pumiceo pastor rapturus ab antro / armatas erexit apes, fremit aspera nubes, / inque vicem sese stridore hortantur et omnes / hostis in ora volant, mox deficientibus alis / amplexae flavamque domum captivaque plangunt / mella laboratasque premunt ad pectora ceras.
<Stat. Theb. 10.580>	Nee non ancipitis pugnat sententia volgi / discordesque serit motus: hi reddere fratrem — / nec mussant, sed voce palam claroque tumultu — , / reddere regna iubent; periit reverentia regis / sollicitis:
<Stat. Theb. 10.584>	'veniat pactumque hic computet annum, / Cadmeosque lares exsul patriasque salutet / infelix tenebras; cur autem ego sanguine fraudes / et periura luam regalis crimina noxae?'
<Stat. Theb. 10.587>	inde alii:
<Stat. Theb. 10.588>	'sera ista fides, iam vincere mavult.'
<Stat. Theb. 10.588>	Tiresian alii lacrimis et supplice coetu / orant, quodque unum rebus solamen in artis, / nosse futura rogant, tenet ille inclusa premitque / fata deum:
<Stat. Theb. 10.592>	'quiane ante duci bene credita nostro / consilia et monitus, cum perfida bella vetarem?
<Stat. Theb. 10.594>	te tamen, infelix,' inquit, 'perituraque Thebe, / si taceam, nequeo miser exaudire cadentem / Argolicumque oculis haurire vacantibus ignem, / vincamur, Pietas; pone heia altaria, virgo, / quaeramus superos.'
<Stat. Theb. 10.598>	facit illa, acieque sagaci / sanguineos flammarum apices geminumque per aras / ignem et clara tamen mediae fastigia lucis / orta docet; tunc in speciem serpentis inanem / ancipiti gyro volvi frangique ruborem / demonstrat dubio, patriasque inluminat umbras, / ille coronatos iamdudum amplectitur ignes, / fatidicum sorbens vultu flagrante vaporem.
<Stat. Theb. 10.606>	stant tristes horrore comae, vittasque prementes / caesaries insana levat: diducta putares / lumina consumptumque genis rediisse nitorem.
<Stat. Theb. 10.609>	tandem exundanti permisit verba furori: /
<Stat. Theb. 10.610>	'audite, o sontes, extrema litamina divum, / Labdacidae: venit alma salus, sed limite duro.
<Stat. Theb. 10.612>	Martius inferias et saeva efflagitat anguis / sacra: cadat generis quicumque novissimus exstat / viperei, datur hoc tantum victoria pacto.
<Stat. Theb. 10.615>	felix, qui tanta lucem mercede relinquet.'
<Stat. Theb. 10.615>	Stabat fatidici prope saeva altaria vatis / maestus, adhuc patriae et tantum communia lugens / fata, Creon: grandem subiti cum fulminis ictum, / non secus ac torta traiectus cuspide pectus, / accipit exanimis sentitque Menoecea posci.
<Stat. Theb. 10.621>	monstrat enim suadetque timor; stupet anxius alto / corda metu glaciante pater: Trinacria qualis / ora repercussum Libyco mare sumit ab aestu, / mox plenum Phoebo vatem et celerare iubentem / nunc humilis genua amplectens, nunc ora canentis / nequiquam reticere rogat; iam fama sacratam / vocem amplexa volat, clamavitque oracula Thebae.
<Stat. Theb. 10.628>	Nunc, age, quis stimulos et pulchrae gaudia mortis / addiderit iuveni — neque enim haec absentibus umquam / mens homini transmissa deis — memor incipe Clio, / saecula te quoniam penes et digesta vetustas.
<Stat. Theb. 10.632>	Diva Iovis solio iuxta comes, unde per orbem / rara dari terrisque solet contingere, virtus, / seu pater omnipotens tribuit, sive ipsa capacis / elegit penetrare viros, caelestibus ut tunc / desiluit gavisa plagis!
<Stat. Theb. 10.636>	dant clara meanti / astra locum quosque ipsa polis adfixerat ignes.
<Stat. Theb. 10.638>	iamque premit terras, nec vultus ab aethere longe; / sed placuit mutare genas, fit provida Manto, / responsis ut plena fides, et fraude priores / exuitur voltus, abiit horrorque vigorque / ex oculis, paulum decoris permansit honosque / mollior, et posito vatum gestamina ferro / subdita; descendunt vestes, torvisque ligatur / vitta comis — nam laurus erat — tamen aspera produnt / ora deam nimiique gradus, sic Lydia coniunx / Amphitryoniaden exutum horrentia terga / perdere Sidonios umeris ridebat amictus / et turbare colus et tympana rumpere dextra.
<Stat. Theb. 10.650>	Sed neque te indecorem sacris dignumque iuberi / talia Dircaea stantem pro turre, Menoeceu, / invenit; immensae reserato limine portae / sternebas Danaos, pariter Mavortius Haemon.
<Stat. Theb. 10.654>	sed consanguinei quamvis atque omnia fratres, / tu prior: exanimes circum cumulantur acervi; / omne sedet telum, nulli sine caedibus ictus — / necdum aderat virtus — non mens, non dextra quiescit, / non avida arma vacant, ipsa insanire videtur / Sphinx galeae custos, visoque animata cruore / emicat effigies et sparsa orichalca renident: /
<Stat. Theb. 10.661>	cum dea pugnantis capulum dextramque repressit: /
<Stat. Theb. 10.662>	'magnanime o iuvenis, quo non agnoverit ullum / certius armifero Cadmi de semine Mavors, / linque humiles pugnas, non haec tibi debita virtus: /
<Stat. Theb. 10.665>	astra vocant, caeloque animam, plus concipe, mittes, / iamdudum hoc hilares genitor baechatur ad aras, / hoc ignes fibraeque volunt, hoc urget Apollo: /
<Stat. Theb. 10.668>	terrigenam cuncto patriae pro sanguine poscunt, / fama canit monitus, gaudet Cadmeia plebes / certa tui; rape mente deos, rape nobile fatum.
<Stat. Theb. 10.671>	i, precor, adcelera, ne proximus occupet Haemon.'
<Stat. Theb. 10.671>	sic ait, et magna cunctantis pectora dextra / permulsit tacite seseque in corde reliquit, / fulminis haud citius radiis adflata cupressus / combibit infestas et stirpe et vertice flammas, / quam iuvenis multo possessus numine pectus / erexit sensus letique invasit amorem, / ut vero aversae gressumque habitumque notavit / et subitam a terris in nubila crescere Manto, / obstipuit.
<Stat. Theb. 10.680>	'sequimur, divum quaecumque vocasti, / nec tarde paremus,' ait; iamiamque recedens / instantem vallo Pylium tamen Agrea fixit, / armigeri fessum excipiunt; tum vulgus euntem / auctorem pacis servatoremque deumque / conclamat gaudens atque ignibus implet honestis, / iamque iter ad muros cursu festinus anhelo / obtinet et miseros gaudet vitasse parentes, / eum genitor — steteruntque ambo et vox haesit utrique, / deiectaeque genae, tandem pater ante profatus: /
<Stat. Theb. 10.690>	'quis novus inceptis rapuit te casus ab armis?
<Stat. Theb. 10.691>	quae bello graviora paras?
<Stat. Theb. 10.691>	dic, nate, precanti, / cur tibi torva acies?
<Stat. Theb. 10.692>	cur hic truculentus in ore / pallor, et ad patrios non stant tua lumina voltus?
<Stat. Theb. 10.694>	audisti responsa, palam est.
<Stat. Theb. 10.694>	per ego oro tuosque, / nate, meosque annos miseraeque per ubera matris, / ne vati, ne crede, puer!
<Stat. Theb. 10.696>	superine profanum / dignantur stimulare senem, cui vultus inanis / exstinctique orbes et poena simillima diro / Oedipodae?
<Stat. Theb. 10.699>	quid si insidiis et fraude dolosa / rex agit, extrema est cui nostra in sorte timori / nobilitas tuaque ante duces notissima virtus?
<Stat. Theb. 10.702>	illius haec forsan, remur quae verba deorum; / ille monet!
<Stat. Theb. 10.703>	ne frena animo permitte calenti, / da spatium tenuemque moram, male cuncta ministrat / impetus; hoc, oro, munus concede parenti.
<Stat. Theb. 10.706>	sic tua maturis signentur tempora canis, / et sis ipse parens et ad hunc, animose, timorem / pervenias: ne perge meos orbare penates, / externi te nempe patres alienaque tangunt / pignora?
<Stat. Theb. 10.710>	si pudor est,primum miserere tuorum.
<Stat. Theb. 10.711>	haec pietas, hic verus honos; ibi gloria tantum / ventosumque decus titulique in morte latentes, / nec timidus te flecto parens: i, proelia misce, / i Danaas acies mediosque per obvius enses; / non teneo: liceat misero tremibunda lavare / vulnera et undantem lacrimis siccare cruorem, / teque iterum saevis iterumque remittere bellis, / hoc malunt Thebae.'
<Stat. Theb. 10.718>	sic colla manusque tenebat / implicitus; sed nee lacrimae nec verba movebant / dis votum iuvenem; quin et monstrantibus illis / fraude patrem tacita subit avertitque timorem: /
<Stat. Theb. 10.722>	'falleris heu verosque metus, pater optime, nescis, / non me ulli monitus, nec vatum exorsa furentum / sollicitant vanisque movent: sibi callidus ista / Tiresias nataeque canat; non si ipse reclusis / comminus ex adytis in me insaniret Apollo, / sed gravis unanimi casus me fratris ad urbem / sponte refert: gemit Inachia mihi saucius Haemon / cuspide; vix illum medio de pulvere belli / inter utrasque acies, iamiamque tenentibus Argis — / sed moror; i, refove dubium turbaeve ferenti / dic, pareant leviterque vehant; ego vulnera doctum / iungere supremique fugam revocare cruoris / Aetiona petam.'
<Stat. Theb. 10.734>	sic imperfecta locutus / effugit; illi atra mersum caligine pectus / confudit sensus; pietas incerta vagatur / discordantque metus, impellunt credere Parcae.
<Stat. Theb. 10.738>	Turbidus interea ruptis venientia portis / agmina belligeri Capaneus agit aequore campi, / cornua nunc equitum, cuneos nunc ille pedestres, / et proculcantes moderantum funera currus; / idem altas turres saxis et turbine crebro / laxat, agit turmas idem atque in sanguine fumat, / nunc spargit torquens volucri nova vulnera plumbo, / nunc iaculum excusso rotat in sublime lacerto, / nullaque tectorum subit ad fastigia, quae non / deferat hasta virum perfusaque caede recurrat.
<Stat. Theb. 10.748>	nee iam aut Oeniden aut Hippomedonta peremptos / aut vatem Pelopea phalanx aut Areada credunt: /
<Stat. Theb. 10.750>	quin socium coiisse animas et corpore in uno / stare omnes, ita cuncta replet, non ullius aetas, / non cultus, non forma movet; pugnantibus idem / supplicibusque furit; non quisquam obsistere contra, / non belli temptare vices: procul arma furentis / terribilesque iubas et frontem cassidis horrent.
<Stat. Theb. 10.756>	At pius electa murorum in parte Menoeceus / iam sacer aspectu solitoque augustior ore, / ceu subito in terras supero demissus ab axe, / constitit, exempta manifestus casside nosci, / despexitque acies hominum et clamore profundo / convertit campum iussitque silentia bello.
<Stat. Theb. 10.762>	'armorum superi, tuque o qui funere tanto / indulges mihi, Phoebe, mori, date gaudia Thebis, / quae pepigi et toto quae sanguine prodigus emi.
<Stat. Theb. 10.765>	ferte retro bellum captaeque impingite Lernae / relliquias turpes, confixaque terga foventes / Inachus indecores pater aversetur alumnos.
<Stat. Theb. 10.768>	at Tyriis templa, arva, domos, conubia, natos / reddite morte mea: si vos placita hostia iuvi, / si non attonitis vatis consulta recepi / auribus et Thebis nondum credentibus hausi, / haec Amphioniis pro me persolvite tectis / ac mihi deceptum, precor, exorate parentem.'
<Stat. Theb. 10.773>	sic ait, insignemque animam mucrone corusco / dedignantem artus pridem maestamque teneri / arripit atque uno quaesitam vulnere rumpit, / sanguine tunc spargit turres et moenia lustrat, / seque super medias acies, nondum ense remisso, / iecit et in saevos cadere est conatus Achivos.
<Stat. Theb. 10.780>	ast illum amplexae Pietas virtusque ferebant / leniter ad terras corpus; nam spiritus olim / ante Iovem et summis apicem sibi poscit in astris.
<Stat. Theb. 10.783>	Iamque intra muros nullo sudore receptum / gaudentes heroa ferunt: abscesserat ultro / Tantalidum venerata cohors; subit agmine longo / colla inter iuvenum, laetisque favoribus omni / concinitur vulgo Cadmum atque Amphiona supra / conditor; hi sertis, hi veris honore solutos / adcumulant artus patriaque in sede reponunt / corpus adoratum.
<Stat. Theb. 10.790>	repetunt mox bella peractis / laudibus; hic victa genitor lacrimabilis ira / congemit, et tandem matri data flere potestas: /
<Stat. Theb. 10.793>	'lustralemne feris ego te, puer inclyte, Thebis / devotumque caput vilis ceu mater alebam?
<Stat. Theb. 10.795>	quod molita nefas, cui tantum invisa deorum?
<Stat. Theb. 10.796>	non ego monstrifero coitu revoluta novavi / pignora, nec nato peperi funesta nepotes, / quid refert?
<Stat. Theb. 10.798>	potitur natis Iocasta ducesque / regnantesque videt: nos saeva piacula bello / demus, ut alterni — placet hoc tibi, fulminis auctor — / Oedipodionii mutent diademata fratres!
<Stat. Theb. 10.802>	quid superos hominesve queror?
<Stat. Theb. 10.802>	tu, saeve Menoeceu, / tu miseram ante omnes properasti exstinguere matrem, / unde hic mortis amor?
<Stat. Theb. 10.804>	quae sacra insania menti?
<Stat. Theb. 10.805>	quosve ego conceptus aut quae male pignora fudi / tam diversa mihi?
<Stat. Theb. 10.806>	nimirum Martius anguis, / quaeque novis proavum tellus effloruit armis — / hinc animi tristes nimiusque in pectore Mavors, / et de matre nihil, sponte en ultroque peremptus / inrumpis maestas Fatis nolentibus umbras.
<Stat. Theb. 10.811>	ast egomet Danaos Capaneaque tela verebar: /
<Stat. Theb. 10.812>	haec erat, haec metuenda manus ferrumque, quod amens / ipsa dedi.
<Stat. Theb. 10.813>	viden ut iugulo consumpserit ensem?
<Stat. Theb. 10.814>	altius haud quisquam Danaum mucrone subisset.'
<Stat. Theb. 10.814>	Diceret infelix etiamnum et cuncta repleret / questibus: abducunt comites famulaeque perosam / solantes thalamoque tenent, sedet eruta multo / ungue genas; non illa diem, non verba precantum / respicit aut visus flectit tellure relictos, / iam vocis, iam mentis inops, sic aspera tigris / fetibus abreptis Scythico deserta sub antro / accubat et tepidi lambit vestigia saxi; / nusquam irae, sedit rabidi feritasque famesque / oris, eunt praeter secura armenta gregesque: /
<Stat. Theb. 10.825>	aspicit illa iacens; ubi enim, quibus ubera pascat / aut quos ingenti premat exspectata rapina?
<Stat. Theb. 10.827>	Hactenus arma, tubae, ferrumque et vulnera: sed nunc / comminus astrigeros Capaneus tollendus in axis.
<Stat. Theb. 10.829>	non mihi iam solito vatum de more canendum ; / maior ab Aoniis poscenda amentia lucis: /
<Stat. Theb. 10.831>	mecum omnes audete deae!
<Stat. Theb. 10.831>	sive ille profunda / missus nocte furor, Capaneaque signa secutae / arma Iovem contra Stygiae rapuere sorores, / seu virtus egressa modum, seu gloria praeceps, / seu magnae data fata neci, seu laeta malorum / principia et blandae superum mortalibus irae.
<Stat. Theb. 10.837>	Iam sordent terrena viro taedetque profundae / caedis, et exhaustis olim Graiumque suisque / missilibus lassa respexit in aethera dextra, / ardua mox torvo metitur culmina visu, / innumerosque gradus, gemina latus arbore clusos, / aerium sibi portat iter, longeque timendus / multifidam quercum flagranti lumine vibrat; / arma rubent una clipeoque incenditur ignis.
<Stat. Theb. 10.845>	'hac' ait, 'in Thebas, hac me iubet ardua virtus / ire, Menoeceo qua lubrica sanguine turris, / experiar, quid sacra iuvent, an falsus Apollo.'
<Stat. Theb. 10.847>	dicit, et alterno captiva in moenia gressu / surgit ovans: qualis mediis in nubibus aether / vidit Aloidas, cum cresceret impia tellus / despectura deos nec adhuc immane veniret / Pelion et trepidum iam tangeret Ossa Tonantem.
<Stat. Theb. 10.853>	Tunc vero attoniti fatorum in cardine summo, / ceu suprema lues urbi facibusque cruentis / aequatura solo turres Bellona subiret, / omnibus e tectis certatim ingentia saxa / roboraque et validas fundae Balearis habenas — / nam iaculis caeloque vagis spes unde sagittis? — / verum avidi et tormenta rotant et molibus urgent.
<Stat. Theb. 10.860>	ille nec ingestis nec terga sequentibus umquam / detrahitur telis, vacuoque sub aere pendens ' / plana velut terra certus vestigia Agat, / tendit et ingenti subit oecurrente ruina: /
<Stat. Theb. 10.864>	amnis ut incumbens longaevi robora pontis / adsiduis oppugnat aquis, iam saxa fatiscunt / emotaeque trabes; tanto violentior ille / — sentit enim — maiore salo quassatque trahitque / molem aegram, nexus donec celer alveus omnis / abscidit et cursu victor respirat aperto, / utque petita diu celsus fastigia supra / eminuit trepidamque adsurgens desuper urbem / vidit et ingenti Thebas exterruit umbra, / increpat attonitos:
<Stat. Theb. 10.873>	'humilesne Amphionis arces, / pro pudor!
<Stat. Theb. 10.874>	hi faciles carmenque imbelle secuti, / hi, mentita diu Thebarum fabula, muri?
<Stat. Theb. 10.876>	et quidnam egregium prosternere moenia molli / structa lyra?'
<Stat. Theb. 10.877>	simul insultans gressuque manuque / molibus obstantes cuneos tabulataque saevus / restruit: absiliunt pontes, tectique prementis / saxea frena labant, dissaeptoque aggere rursus / utitur et truncas rupes in templa domosque / praecipitat frangitque suis iam moenibus urbem.
<Stat. Theb. 10.883>	Iamque Iovem circa studiis diversa fremebant / Argolici Tyriique dei; pater aequus utrisque / aspicit ingentes ardentum comminus iras / seque obstare videt, gemit inservante noverca / Liber et obliquo respectans lumine patrem: /
<Stat. Theb. 10.888>	'nunc ubi saeva manus, meaque heu cunabula flammae, / fulmen, io ubi fulmen?' ait.
<Stat. Theb. 10.889>	gemit auctor Apollo, / quas dedit ipse, domos; Lernam Thebasque rependit / maestus et intento dubitat Tirynthius arcu; / maternos plangit volucer Danaeius Argos; / fiet venus Harmoniae populos metuensque mariti / stat procul et tacita Gradivum respicit ira.
<Stat. Theb. 10.895>	increpat Aonios audax Tritonia divos, / Iunonem tacitam furibunda silentia torquent.
<Stat. Theb. 10.897>	non tamen haec turbant pacem Iovis: ecce quierunt / iurgia, cum mediis Capaneus auditus in astris.
<Stat. Theb. 10.899>	'nullane pro trepidis' clamabat, 'numina Thebis / statis?
<Stat. Theb. 10.900>	ubi infandae segnes telluris alumni, / Bacchus et Alcides?
<Stat. Theb. 10.901>	pudet instigare minores.
<Stat. Theb. 10.902>	tu potius venias — quis enim concurrere nobis / dignior?
<Stat. Theb. 10.903>	en cineres Semcleaque busta tenentur — , / nunc age, nunc totis in me conitere flammis, / Iuppiter!
<Stat. Theb. 10.905>	an pavidas tonitru turbare puellas / fortior et soceri turres exscindere Cadmi?'
<Stat. Theb. 10.906>	Ingemuit dictis superum dolor; ipse furentem / risit et incussa sanctarum mole comarum, / 'quaenam spes hominum tumidae post proelia Phlegrae!
<Stat. Theb. 10.910>	tune etiam feriendus?' ait.
<Stat. Theb. 10.910>	premit undique lentum / turba deum frendens et tela ultricia poscit, / nec iam audet fatis turbata obsistere coniunx, / ipsa dato nondum caelestis regia signo / sponte tonat, coeunt ipsae sine flamine nubes / adcurruntque imbres: Stygias rupisse catenas / Iapetum aut vinctam supera ad convexa levari / Inarimen Aetnamve putes, pudet ista timere / caelicolas; sed cum in media vertigine mundi / stare virum insanasque vident deposcere pugnas, / mirantur taciti et dubio pro fulmine pallent.
<Stat. Theb. 10.921>	coeperat Ogygiae supra fastigia turris / arcanum mugire polus caelumque tenebris / auferri: tenet ille tamen, quas non videt, arces, / fulguraque attritis quotiens micuere procellis, / 'his' ait, 'in Thebas, his iam decet ignibus uti, / hinc renovare faces lassamque accendere quercum.'
<Stat. Theb. 10.926>	talia dicentem toto Iove fulmen adactum / corripuit: primae fugere in nubila cristae, / et clipei niger umbo cadit, iamque omnia lucent / membra viri.
<Stat. Theb. 10.930>	cedunt acies, et terror utrimque, / quo ruat, ardenti feriat quas corpore turmas, / intra se stridere facem galeamque comasque / sentit, et urentem thoraca repellere dextra / conatus ferri cinerem sub pectore tractat.
<Stat. Theb. 10.935>	stat tamen, extremumque in sidera versus anhelat, / pectoraque invisis obicit fumantia muris, / ne caderet: sed membra virum terrena relinquunt, / exuiturque animus; paulum si tardius artus / cessissent, potuit fulmen sperare secundum.
<Stat. Theb. 11.1>	Postquam magnanimus furias virtutis iniquae / consumpsit Capaneus exspiravitque receptum / fulmen, et ad terras longe comitata cadentem / signavit muros ultricis semita flammae: /
<Stat. Theb. 11.5>	componit dextra victor concussa plagarum / Iuppiter et vultu caelumque diemque reducit.
<Stat. Theb. 11.7>	gratantur superi, Phlegrae ceu fessus anhelet / proelia et Encelado fumantem impresserit Aetnen.
<Stat. Theb. 11.9>	ille iacet lacerae complexus fragmina turris, / torvus adhuc visu memorandaque facta relinquens / gentibus atque ipsi non inlaudata Tonanti.
<Stat. Theb. 11.12>	quantus Apollineae temerator matris Averno / tenditur; ipsae horrent, si quando pectore ab alto / emergunt, volucres immensaque membra iacentis / spectant, dum miserae crescunt in pabula fibrae: /
<Stat. Theb. 11.16>	sic gravat iniectus terras hostiliaque urit / arva et anhelantem caelesti sulpure campum, / respirant Thebae, templisque iacentia surgunt / agmina; iam finis votis finisque supremis / planctibus, et natos ausae deponere matres.
<Stat. Theb. 11.21>	At vaga palantes campo fuga volvit Achivos.
<Stat. Theb. 11.22>	nec iam hostes turmae aut ferrum mortale timetur: /
<Stat. Theb. 11.23>	omnibus ante oculos irae Iovis, omnibus ardent / arma metu galeaeque tonant, visusque paventes / ipse sequi et profugis opponere Iuppiter ignes.
<Stat. Theb. 11.26>	instat Agenoreus miles caelique tumultu / utitur: indomitos ut cum Massyla per arva / armenti reges magno leo fregit hiatu / et contentus abit; rauci tunc comminus ursi, / tunc avidi venere lupi, rabieque remissa / lambunt degeneres alienae vulnera praedae.
<Stat. Theb. 11.32>	hinc premit Eurymedon, cui rusticus horror in armis, / rustica tela manu, patriumque agitare tumultus: /
<Stat. Theb. 11.34>	Pan illi genitor; tener hinc conatibus annos / egreditur iuvenemque patrem puer aequat Alatreus: /
<Stat. Theb. 11.36>	felices ambo, sed fortunatior ille, / quem genuisse iuvat; nec iam dignoscere promptum, / quae magis arma sonent, quo plus eat hasta lacerto.
<Stat. Theb. 11.39>	Artatur denso fugientum examine vallum, / quas volvis, Gradive, vices?
<Stat. Theb. 11.40>	modo moenia Cadmi / scandebant: sua nunc defendunt tecta Pelasgi!
<Stat. Theb. 11.42>	ceu redeunt nubes, ceu circumflantibus austris / alternus procumbit ager, ceu gurgite cano / nunc retegit bibulas, nunc induit aestus harenas.
<Stat. Theb. 11.45>	exspirat late pubes Tirynthia, alumni / exuvias imitata dei; trux maeret ab astris / Amphitryoniades Nemeaea in sanguine terga / et similes ramos similesque videre pharetras.
<Stat. Theb. 11.49>	stabat in Argolicae ferrato culmine turris / egregius lituo dextri Mavortis Enyeus / hortator; sed tunc miseris dabat utile signum / suadebatque fugam et tutos in castra receptus: /
<Stat. Theb. 11.53>	cum subitum obliquo descendit ab aere vulnus, / urgentisque sonum laeva manus aure retenta est, / sicut erat; fugit in vacuas iam spiritus auras, / iam gelida ora tacent, carmen tuba sola peregit.
<Stat. Theb. 11.57>	Iamque potens scelerum geminaeque exercita gentis / sanguine Tisiphone fraterna eludere quaerit / bella acie: nec se tanta in certamina fidit / sufficere, inferna comitem ni sede Megaeram / et consanguineos in proelia suscitet angues, / ergo procul vacua concedit valle solumque / ense fodit Stygio terraeque immurmurat absens / nomen et — Elysiis signum indubitabile regnis — / crinalem attollit longo stridore cerasten: /
<Stat. Theb. 11.66>	caeruleae dux ille comae, quo protinus omnis / horruit audito tellus pontusque polusque, / et pater Aetnaeos iterum respexit ad ignes, / accipit illa sonum; stabat tunc forte parenti / proxima, dum coetu Capaneus laudatur ab omni / Ditis et insignem Stygiis fovet amnibus umbram, / protinus abrupta terrarum mole sub astris / constitit, exsultant manes, quantumque profundae / rarescunt tenebrae, tantum de luce recessit, / excipit atra soror dextraeque innexa profatur: /
<Stat. Theb. 11.76>	' hac, germana, tenus Stygii metuenda parentis / imperia et iussos potui tolerare furores, / sola super terras hostiaque obvia mundo, / dum vos Elysium et faciles compescitis umbras.
<Stat. Theb. 11.80>	nec pretium deforme morae cassique labores: /
<Stat. Theb. 11.81>	hoc quodcumque madent campi, quod sanguine fumant i / stagna, quod innumero Lethaea examine gaudet / ripa, meae vires, mea laeta insignia, sed quid / haec ego?
<Stat. Theb. 11.84>	Mars habeat, volgataque iactet Enyo.
<Stat. Theb. 11.85>	vidisti — Stygiis certe manifestus in umbris — / sanguine foedatum rictus atroque madentem / ora ducem tabo: miseri insatiabilis edit / me tradente caput, modo nempe horrendus ab astris / descendit vos usque fragor: me sacra premebat / tempestas, ego mixta viri furialibus armis / bella deum et magnas videbam fulminis iras.
<Stat. Theb. 11.92>	sed iam — effabor enim — longo sudore fatiscunt / corda, soror, tardaeque manus; hebet infera caelo / taxus et insuetos angues nimia astra soporant.
<Stat. Theb. 11.95>	tu, cui totus adhuc furor exsultantque recentes / Cocyti de fonte comae, da iungere vires, / non solitas acies nec Martia bella paramus, / sed fratrum — licet alma Fides Pietasque repugnent, / vincentur — fratrum stringendi comminus enses, / grande opus!
<Stat. Theb. 11.100>	ipsae odiis, ipsae discordibus armis / aptemur.
<Stat. Theb. 11.101>	quid lenta venis?
<Stat. Theb. 11.101>	agedum elige, cuius / signa feras, ambo faciles nostrique; sed anceps / volgus et adfatus matris blandamque precatu / Antigonen timeo, paulum ne nostra retardent / consilia, ipse etiam, qui nos lassare precando / suetus et ultrices oculorum exposcere Diras, / iam pater est: coetu fertur iam solus ab omni / flere sibi.
<Stat. Theb. 11.108>	atque adeo moror ipsa inrumpere Thebas / adsuetumque larem, tibi pareat impius exsul, / Argolicumque impelle nefas; neu mitis Adrastus / praevaleat plebesque, cave, Lernaea moretur, / vade, et in alternas inimica revertere pugnas.'
<Stat. Theb. 11.112>	Talia partitae diversum abiere sorores: /
<Stat. Theb. 11.114>	ut Notus et Boreas gemino de cardine mundi, / hic nive Rhipaea, Libycis hic pastus harenis, / bella cient: clamant amnes, freta, nubila, silvae, / iamque patent strages; plangunt sua damna coloni, / et tamen oppressos miserantur in aequore nautas, / illas ut summo vidit pater altus Olympo / incestare diem, trepidumque Hyperionis orbem / subfundi maculis, torvo sic incohat ore: /
<Stat. Theb. 11.122>	'vidimus armiferos, quo fas erat usque, furores, / caelicolae, licitasque acies, etsi impia bella / unus init aususque mea procumbere dextra, / nunc par infandum miserisque incognita terris / pugna subest: auferte oculos!
<Stat. Theb. 11.126>	absentibus ausint / ista deis lateantque Iovem; sat funera mensae / Tantaleae et sontes vidisse Lycaonis aras / et festina polo ducentes astra Mycenas.
<Stat. Theb. 11.130>	nunc etiam turbanda dies: mala nubila, tellus, / accipe, secedantque poli: stat parcere mundo / caelitibusque meis; saltem ne virginis almae / sidera, Ledaei videant neu talia fratres.'
<Stat. Theb. 11.133>	sic pater omnipotens, visusque nocentibus arvis / abstulit, et dulci terrae caruere sereno.
<Stat. Theb. 11.136>	Iamque per Argolicas Erebo sata virgo cohortis / vestigat Polynicis iter portisque sub ipsis / invenit, incertum leto tot iniqua fugane / exeat, et dubios turbarant omina sensus: /
<Stat. Theb. 11.140>	viderat, obseura vallum dum nocte pererrat / aeger consilii curisque novissima volvens, / coniugis Argiae laceram cum lampade maesta / effigiem — sunt monstra deum, sic ire parabat, / has latura viro taedas erat! — : ergo roganti, / quae via quisve dolor, cur maesta insignia, tantum / fleverat atque manu tacitos averterat ignes, / scit mentem vidisse nefas; etenim unde Mycenis / adforet et vallum coniunx inopina subiret?
<Stat. Theb. 11.149>	sed fati monitus vicinaque funera sentit, / ac sentire timet, eum vero Acherontis aperti / Dira ter admoto tetigit thoraca flagello, / ardet inops animi, nee tam considere regno, / quam scelus et caedem et perfossi in sanguine fratris / exspirare cupit, subitusque adfatur Adrastum: /
<Stat. Theb. 11.155>	'sera quidem, extremus socium gentisque superstes / Argolicae, consulta, pater, iam rebus in artis / adgredior; tunc tempus erat, cum sanguis Achivum / integer, ire ultro propriamque capessere pugnam, / non plebis Danaae florem regumque verendas / obiectare animas, ut lamentabile tantis / urbibus induerem capiti decus, aspera quando / praeteriit virtus, nunc saltem exsolvere fas sit, / quae merui, scis namque, socer, licet alta recondas / volnera et adflictum generi vereare pudorem: /
<Stat. Theb. 11.165>	ille ego sum, qui te pacem et pia iura regentem — / infelix utinamque aliis datus urbibus hospes! — / extorrem patria regnoque — sed exige tandem / supplicium: fratrem suprema in bella — quid horres?
<Stat. Theb. 11.169>	decretum est fixumque — voco; desiste morari, / nec poteris, non si atra parens miseraeque sorores / in media arma cadant, non si ipse ad bella ruenti / obstet et exstinctos galeae pater ingerat orbes, / deficiam, anne bibam superest quodcumque cruoris / Inachii et vestris etiamnum mortibus utar?
<Stat. Theb. 11.175>	vidi ego me propter ruptos telluris hiatus, / nec subii; vidi exanimum fecique nocentem / Tydea; me Tegea regem indefensa reposcit, / orbaque Parrhasiis ululat mihi mater in antris, / ipse nec Ismeni ripas, dum stagna cruentat / Hippomedon, Tyrias potui nec scandere turres, / dum tonat, et tecum, Capaneu, miscere furores, / quis tantus pro luce timor?
<Stat. Theb. 11.182>	sed digna rependam.
<Stat. Theb. 11.183>	conveniant ubi quaeque nurus matresque Pelasgae / longaevique patres, quorum tot gaudia carpsi / orbavique domos: fratri concurro, quid ultra est?
<Stat. Theb. 11.186>	spectent et votis victorem Eteoclea poscant.
<Stat. Theb. 11.187>	iamque vale, coniunx, dulcesque valete Mycenae!
<Stat. Theb. 11.188>	at tu, care socer — nec enim omnis culpa malorum / me penes, et superi mecum Parcaeque nocentes — , / sis lenis cineri, meque haec post proelia raptum / alitibus fratrique tegas urnamque reportes / — hoc tantum — et natae melius conubia iungas.'
<Stat. Theb. 11.192>	Ibant in lacrimas, veluti cum vere reverso / Bistoniae tepuere nives, submittitur ingens / Haemus et angustos Rhodope descendit in amnes, / coeperat et leni senior mulcere furentem / adloquio: scidit orsa novo terrore cruenta / Eumenis, alipedemque citum fataliaque arma / protinus, Inachii voltus expressa Pherecli, / obtulit ac fidas exclusit casside voces.
<Stat. Theb. 11.201>	ac super haec:
<Stat. Theb. 11.201>	'abrumpe moras, celeremus!
<Stat. Theb. 11.201>	et illum / adventare ferunt portis.'
<Stat. Theb. 11.202>	sic omnia vicit, / conreptumque iniecit equo; volat aequore aperto / pallidus instantemque deae circumspicit umbram.
<Stat. Theb. 11.205>	Sacra Iovi merito Tyrius pro fulmine ductor / nequiquam Danaos ratus exarmasse ferebat, / nec pater aetherius divomque has ullus ad aras, / sed mala Tisiphone trepidis inserta ministris / adstat et inferno praevertit vota Tonanti.
<Stat. Theb. 11.210>	'summe deum, tibi namque meae primordia Thebae — / liveat infandum licet Argos et aspera Iuno — / debent, Sidonios ex quo per litora raptor / turbasti thiasos, dignatus virgine nostra / terga premi et placidas falsum mugire per undas!
<Stat. Theb. 11.215>	nec te vana fides iterum Cadmeia adeptum / conubia et Tyrios nimium inrupisse penates: /
<Stat. Theb. 11.217>	tandem, inquam, soceros dilectaque moenia gratus / respicis adsertorque tonas; ceu regia caeli / adtemptata tui, sic te pro turribus altis / vidimus urgentem nubes, laetique benignum / fulmen et auditos proavis adgnoscimus ignes, / accipe nunc pecudes et magni turis acervos / votivumque marem; dignas sed pendere grates / haud mortale opus est; certent tibi reddere Bacchus / noster et Alcides, illis haec moenia servas.'
<Stat. Theb. 11.225>	dixerat: ast illi niger ignis in ora genasque / prosiluit raptumque comis diadema cremavit.
<Stat. Theb. 11.228>	tunc ferus ante ictum spumis delubra cruentat / taurus et obstantum mediis e coetibus exit / turbidus insanoque ferens altaria cornu.
<Stat. Theb. 11.231>	diffugiunt famuli, et regem solatur haruspex, / ipse instaurari sacrum male fortis agique / imperat, et magnos ficto premit ore timores, / qualis ubi implicitum Tirynthius ossibus ignem / sensit et Oetaeas membris accedere vestes, / vota incepta tamen libataque tura ferebat / durus adhuc patiensque mali; mox grande coactus / ingemuit, victorque furit per viscera Nessus.
<Stat. Theb. 11.239>	Nuntius exanimi suspensus pectora cursu / Aepytus ad regem portae statione relicta / tendit et haec trepido vix intellectus anhelat: /
<Stat. Theb. 11.242>	'rumpe pios cultus intempestivaque, rector, / sacra deum: frater muris circum omnibus instat / portarumque moras frenis adsultat et hastis, / nomine te crebro, te solum in proelia poscens.'
<Stat. Theb. 11.245>	flent maesti retro comites, et uterque loquenti / adgemit et pulsis exercitus obstrepit armis, / ille vocat:
<Stat. Theb. 11.248>	'nunc tempus erat, sator optime divom!
<Stat. Theb. 11.249>	quid meruit Capaneus?'
<Stat. Theb. 11.249>	turbatus inhorruit altis / rex odiis, mediaque tamen gavisus in ira est.
<Stat. Theb. 11.251>	sic ubi regnator post exsulis otia tauri / mugitum hostilem summa tulit aure iuvencus / adgnovitque minas, magna stat fervidus ira / ante gregem spumisque animos ardentibus efflat, / nunc pede torvus humum, nunc cornibus aera findens; / horret ager, trepidaeque exspectant proelia valles.
<Stat. Theb. 11.257>	Nec desunt regni comites:
<Stat. Theb. 11.257>	'sine, moenia pulset / inritus.'
<Stat. Theb. 11.258>	' ille autem fractis huc audeat usque / viribus?'
<Stat. Theb. 11.259>	' hic miseris furor est instare periclo, / nec librare metus et tuta odisse.'
<Stat. Theb. 11.260>	' resiste / hic fretus solio, nos propulsabimus hostem, / nos bellare iube.'
<Stat. Theb. 11.262>	sic proxima turba, sed ardens / ecce aderat luctu dicturusque omnia belli / libertate Creon: urit fera corda Menoeceus; / nulla patri requies, illum quaeritque tenetque; / illum sanguineos proflantem pectore rivos / aspicit et saeva semper de turre cadentem.
<Stat. Theb. 11.268>	ut dubium et pugnas cunctantem Eteoclea vidit: /
<Stat. Theb. 11.269>	'ibis,' ait, 'neque te ulterius fratremque ducemque, / pessime, funeribus patriae lacrimisque potentem, / Eumenidum bellique reum, patiemur inulti.
<Stat. Theb. 11.272>	sat tua non aequis luimus periuria divis.
<Stat. Theb. 11.273>	urbem armis opibusque gravem et modo civibus artam, / ceu caelo deiecta lues inimicave tellus, / hausisti vacuamque tamen sublimis obumbras?
<Stat. Theb. 11.276>	deest tibi servitio plebes: hos ignis egentes / fert humus, hos pelago patrius iam detulit amnis; / hi quaerunt artus, illi anxia vulnera curant, / redde agedum miseris fratres natosque patresque, / redde arvis domibusque viros!
<Stat. Theb. 11.280>	ubi maximus Hypseus / finitimusque Dryas, ubi Phocidos arma sonorae / Euboicique duces?
<Stat. Theb. 11.282>	illos tamen aequa duelli / fors tulit ad manes: at tu, pudet!
<Stat. Theb. 11.283>	hostia regni, / hostia, nate, iaces, ceu mutus et e grege sanguis, / ei mihi!
<Stat. Theb. 11.285>	primitiis ararum et rite nefasto / libatus iussusque mori: et cunctabitur ultra / iste nec adverso nunc saltem Marte vocatus / stabit?
<Stat. Theb. 11.288>	an in pugnas alium iubet ire profanus / Tiresias iterumque meos oracula nectit / in gemitus?
<Stat. Theb. 11.290>	quid enim misero super unicus Haemon?
<Stat. Theb. 11.291>	ille iube subeat, tuque hinc spectator ab alta / turre sede!
<Stat. Theb. 11.292>	quid saeva fremis famulamque cohortem / respectas?
<Stat. Theb. 11.293>	hi te ire volunt, hi pendere poenas; / ipsa etiam genetrix ipsaeque odere sorores.
<Stat. Theb. 11.295>	in te ardens frater ferrum mortemque minatur / saevaque portarum convenit claustra, nec audis / ?'
<Stat. Theb. 11.297>	Sic pater infrendens, miseraque exaestuat ira.
<Stat. Theb. 11.298>	ille sub haec 'non fallis,' ait, 'nec te inclyta nati / fata movent: canere illa patrem et iactare decebat, / sed spes sub lacrimis, spes atque occulta cupido / his latet: insano praetendis funera voto, / meque premis frustra vacuae ceu proximus aulae, / non ita Sidoniam Fortuna reliquerit urbem, / in te ut sceptra cadant, tanto indignissime nato.
<Stat. Theb. 11.305>	nec mihi difficilis praesens vindicta; sed arma, / arma prius, famuli!
<Stat. Theb. 11.306>	coeant in proelia fratres, / vult gemitus lenire Creon: lucrare furorem; / victori mihi cuncta lues.'
<Stat. Theb. 11.308>	sic iurgia paulum / distulit atque ensem, quem iam dabat ira, repressit.
<Stat. Theb. 11.310>	ictus ut incerto pastoris vulnere serpens / erigitur gyro longumque e corpore toto / virus in ora legit; paulum si devius hostis / torsit iter, cecidere minae tumefactaque frustra / colla sedent, irasque sui bibit ipse veneni.
<Stat. Theb. 11.315>	At genetrix primam funestae sortis ut amens / expavit famam — nec tarde credidit — ibat / scissa comam voltusque et pectore nuda cruento, / non sexus decorisve memor: Pentheia qualis / mater ad insani scandebat culmina montis, / promissum saevo caput adlatura Lyaeo.
<Stat. Theb. 11.321>	non comites, non ferre piae vestigia natae / aeque valent: tantum miserae dolor ultimus addit / robur, et exsangues crudescunt luctibus anni.
<Stat. Theb. 11.324>	iamque decus galeae, iam spicula saeva ligabat / ductor et ad lituos hilarem intrepidumque tubarum / prospiciebat equum, subito cum apparuit ingens / mater, et ipse metu famulumque expalluit omnis / coetus, et oblatam retro dedit armiger hastam.
<Stat. Theb. 11.329>	'quis furor?
<Stat. Theb. 11.329>	unde iterum regni integrata resurgit / Eumenis?
<Stat. Theb. 11.330>	ipsi etiam post omnia, comminus ipsi / stabitis?
<Stat. Theb. 11.331>	usque adeo geminas duxisse cohortes / et facinus mandasse parum est?
<Stat. Theb. 11.332>	quo deinde redibit / victor?
<Stat. Theb. 11.333>	in hosne sinus?
<Stat. Theb. 11.333>	o diri coniugis olim / felices tenebrae!
<Stat. Theb. 11.334>	datis, improba lumina, poenas, / haec spectanda dies?
<Stat. Theb. 11.335>	quo, saeve, minantia flectis / ora?
<Stat. Theb. 11.336>	quid alternus voltus pallorque ruborque / mutat, et obnixi frangunt mala murmura dentes?
<Stat. Theb. 11.338>	me miseram, vinces!
<Stat. Theb. 11.338>	prius haec tamen arma necesse est / experiare domi: stabo ipso in limine portae / auspicium infelix scelerumque immanis imago.
<Stat. Theb. 11.341>	haec tibi canities, haec sunt calcanda, nefande, / ubera, perque uterum sonipes hic matris agendus, / parce: quid oppositam capulo parmaque repellis?
<Stat. Theb. 11.344>	non ego te contra Stygiis feralia sanxi / vota deis, caeco nec Erinyas ore rogavi.
<Stat. Theb. 11.346>	exaudi miseram: genetrix te, saeve, precatur, / non pater; adde moram sceleri et metire, quod audes, / sed pulsat muros germanus et impia contra / bella ciet.
<Stat. Theb. 11.349>	non mater enim, non obstat eunti / ulla soror; te cuncta rogant, hic plangimus omnes, / ast ibi vix unus pugnas dissuadet Adrastus, / aut fortasse iubet: tu limina avita deosque / linquis et a nostris in fratrem amplexibus exis?'
<Stat. Theb. 11.353>	At parte ex alia taeitos obstante tumultu / Antigone furata gradus — nee easta retardat / virginitas — volat Ogygii fastigia muri / exsuperare furens; senior comes haeret eunti / Actor, et hic summas non duraturus ad arces, / utque procul visis paulum dubitavit in armis, / adgnovitque — nefas! — iaculis et voce superba / tecta incessentem, magno prius omnia planetu / implet et ex muris ceu descensura profatur: /
<Stat. Theb. 11.363>	'comprime tela manu paulumque hancrespice turrem, / frater, et horrentes refer in mea lumina cristas i / agnoscisne hostes?
<Stat. Theb. 11.365>	sic annua pacta fidemque / poscimus?
<Stat. Theb. 11.366>	hi questus, haec est bona causa modesti / exsulis?
<Stat. Theb. 11.367>	Argolicos per te, germane, penates — / nam Tyriis iam nullus honos — per si quid in illa / dulce domo, submitte animos: en utraque gentis / turba rogant ambaeque acies; rogat illa suorum / Antigone devota malis suspectaque regi, / et tantum tua, dure, soror, saltem ora trucesque / solve genas; liceat voltus fortasse supremum / noscere dilectos et ad haec lamenta videre, / anne fleas, illum gemitu iam supplice mater / frangit et exsertum dimittere dicitur ensem: /
<Stat. Theb. 11.377>	tu mihi fortis adhuc?
<Stat. Theb. 11.377>	mihi, quae tua nocte dieque / exsilia erroresque fleo, iamiamque tumentem / placavi tibi saepe patrem?
<Stat. Theb. 11.379>	quid crimine solvis / germanum?
<Stat. Theb. 11.380>	nempe ille fidem et stata foedera rupit, / ille nocens saevusque suis; tamen ecce vocatus / non venit.'
<Stat. Theb. 11.382>	his paulum furor elanguescere dictis / coeperat, obstreperet quamquam atque obstaret Erinys; / iam submissa manus, lente iam flectit habenas, / iam tacet; erumpunt gemitus, lacrimasque fatetur / cassis; hebent irae, pariterque et abire nocentem / et venisse pudet: subito cum matre repulsa / Eumenis eiecit fractis Eteoclea portis / clamantem:
<Stat. Theb. 11.389>	'venio solumque, quod ante vocasti, / invideo; ne incesse moras, gravis arma tenebat / mater; io patria, o regum incertissima tellus, / nunc certe victoris eris!'
<Stat. Theb. 11.392>	nec mitior ille / 'tandem' inquit, 'scis, saeve, fidem et descendis in aequum?
<Stat. Theb. 11.394>	o mihi nunc primum longo post tempore, frater, / congredere: hae leges, haec foedera sola supersunt.'
<Stat. Theb. 11.395>	sic hostile tuens fratrem; namque uritur alto / corde, quod innumeri comites, quod regia cassis / instratusque ostro sonipes, quod fulva metallo / parma micet, quamquam haud armis inhonorus et ipse / nec palla volgare nitens: opus ipsa novarat / Maeoniis Argia modis ac pollice docto / stamina purpureae sociaverat aurea telae.
<Stat. Theb. 11.403>	Iamque in pulvereum Furiis hortantibus aequor / prosiliunt, sua quemque comes stimulatque monetque.
<Stat. Theb. 11.405>	frena tenent ipsae phalerasque et lucida comunt / arma manu mixtisque iubas serpentibus augent.
<Stat. Theb. 11.407>	stat consanguineum campo scelus, unius ingens / bellum uteri, coeuntque pares sub casside voltus, / signa pavent, siluere tubae, stupefactaque Martis / cornua; ter nigris avidus regnator ab oris / intonuit terque ima soli concussit, et ipsi / armorum fugere dei: nusquam inclyta Virtus, / restinxit Bellona faces, longeque paventes / Mars rapuit currus, et Gorgone cruda virago / abstitit, inque vicem Stygiae subiere sorores.
<Stat. Theb. 11.416>	prominet excelsis volgus miserabile tectis, / cuncta madent lacrimis et ab omni plangitur arce.
<Stat. Theb. 11.418>	hinc questi vixisse senes, hinc pectore nudo / stant matres parvosque vetant adtendere natos, / ipse quoque Ogygios monstra ad gentilia manes / Tartareus rector porta iubet ire reclusa.
<Stat. Theb. 11.422>	montibus insidunt patriis tristique corona / infecere diem et vinci sua crimina gaudent.
<Stat. Theb. 11.424>	Illos ut stimulis ire in discrimen apertis / audiit et sceleri nullum iam obstare pudorem, / advolat et medias immittit Adrastus habenas, / ipse quidem et regnis multum et venerabilis aevo.
<Stat. Theb. 11.428>	sed quid apud tales, quis nec sua pignora curae, / exter honos?
<Stat. Theb. 11.429>	tamen ille rogat:
<Stat. Theb. 11.429>	'spectabimus ergo hoc, / Inachidae Tyriique, nefas?
<Stat. Theb. 11.430>	ubi iura deique, / bella ubi?
<Stat. Theb. 11.431>	ne perstate animis, te deprecor, hostis — / quamquam, haec ira sinat, nec tu mihi sanguine longe — , / te, gener, et iubeo; sceptri si tanta cupido est, / exuo regales habitus, i, Lernan et Argos / solus habe!'
<Stat. Theb. 11.435>	non verba magis suadentia frangunt / accensos, sumptisque semel conatibus obstant, / quam Scytha curvatis erectus fluctibus umquam / Pontus Cyaneos vetuit concurrere montes, / ut periisse preces geminoque ad proelia fusos / pulvere cornipedes explorarique furentum / in digitis amenta videt, fugit omnia linquens, / castra, viros, generum, Thebas, ac fata monentem / conversumque iugo propellit Ariona: qualis / demissus curru laevae post praemia sortis / umbrarum custos mundique novissimus heres / palluit, amisso veniens in Tartara caelo.
<Stat. Theb. 11.447>	Non tamen indulsit pugnae cunctataque primo / substitit in scelere et paulum Fortuna morata est.
<Stat. Theb. 11.449>	bis cassae periere viae, bis comminus actos / avertit bonus error equos, puraeque nefandi / sanguinis obliquis ceciderunt ictibus hastae, / tendunt frena manu, saevis calcaribus urgent / immeritos; movet et geminas venerabile divom / prodigium turmas, alternaque murmura volvont / mussantes: iterare acies, procurrere saepe / impetus et totum miseris opponere bellum.
<Stat. Theb. 11.457>	Iamdudum terris coetuque offensa deorum / aversa caeli Pietas in parte sedebat, / non habitu, quo nota prius, non ore sereno, / sed vittis exuta comam, fraternaque bella, / ceu soror infelix pugnantum aut anxia mater, / deflebat, saevumque Iovem Parcasque nocentes / vociferans, seseque polis et luce relicta / descensuram Erebo et Stygios iam malle penates, / 'quid me,' ait, 'ut saevis animantum ac saepe deorum / obstaturam animis, princeps Natura, creabas?
<Stat. Theb. 11.467>	nil iam ego per populos, nusquam reverentia nostri, / o furor, o homines diraeque Prometheos artes!
<Stat. Theb. 11.469>	quam bene post Pyrrham tellus pontusque vacabant / en mortale genus!' dixit, speculataque tempus / auxilio 'temptemus,' ait, 'licet inrita coner.'
<Stat. Theb. 11.471>	desiluitque polo, niveus sub nubibus atris / quamquam maesta deae sequitur vestigia limes, / vix steterat campo, subita mansuescere pace / agmina sentirique nefas; tunc ora madescunt / pectoraque, et tacitus subrepsit fratribus horror, / arma etiam simulata gerens cultusque viriles, / nunc his, nunc illis 'agite, ite, obsistite,' clamat, / ' qius nati fratresque domi, quis pignora tanta / !
<Stat. Theb. 11.480>	hic quoque — nonne palam est ultro miserescere divos? — / tela cadunt, cunctantur equi, Fors ipsa repugnat.'
<Stat. Theb. 11.481>	Nonnihil impulerat dubios, ni torva notasset / Tisiphone fraudes caelestique ocior igne / adforet increpitans:
<Stat. Theb. 11.484>	'quid belli obverteris ausis, / numen iners pacique datum?
<Stat. Theb. 11.485>	cede, improba: noster / hic campus nosterque dies; nunc sera nocentes / defendis Thebas.
<Stat. Theb. 11.487>	ubi tunc, cum bella cieret / Bacchus et armatas furiarent orgia matres?
<Stat. Theb. 11.489>	aut ubi segnis eras, dum Martius impia serpens / stagna bibit, dum Cadmus arat, dum victa cadit Sphinx, / dum rogat Oedipoden genitor, dum lampade nostra / in thalamos Iocasta venit?'
<Stat. Theb. 11.492>	sic urget, et ultro / vitantem aspectus etiam pudibundaque longe / ora reducentem premit adstridentibus hydris / intentatque faces; deiectam in lumina pallam / diva trahit magnoque fugit questura Tonanti.
<Stat. Theb. 11.497>	Tunc vero accensae stimulis maioribus irae: /
<Stat. Theb. 11.498>	arma placent, versaeque volunt spectare cohortes, / instaurant crudele nefas; rex impius aptat / tela et funestae casum prior occupat hastae.
<Stat. Theb. 11.501>	illa viam medium clipei conata per orbem / non perfert ictus atque alto vincitur auro.
<Stat. Theb. 11.503>	tunc exsul subit et clare funesta precatur: /
<Stat. Theb. 11.504>	'di, quos effosso non inritus ore rogavit / Oedipodes flammare nefas, non improba posco / vota: piabo manus et eodem pectora ferro / rescindam, dum me moriens hic sceptra tenentem / linquat et hunc secum portet minor umbra dolorem.'
<Stat. Theb. 11.508>	hasta subit velox equitis femur inter equique ilia, / letum utrique volens; sed plaga sedentis / laxato vitata genu, tamen inrita voti / cuspis in obliquis invenit volnera costis.
<Stat. Theb. 11.513>	it praeceps sonipes strictae contemptor habenae / arvaque sanguineo scribit rutilantia gyro.
<Stat. Theb. 11.515>	exsultat fratris credens hunc ille cruorem: /
<Stat. Theb. 11.516>	credit et ipse metu; totis iamque exsul habenis / indulget, caecusque avidos inlidit in aegrum / cornipedem cursus, miscentur frena manusque / telaque, et ad terram turbatis gressibus ambo / praecipiant, ut nocte rates, quas nubilus auster / implicuit, frangunt tonsas mutantque rudentes, / luctataeque diu tenebris hiemique sibique, / sicut erant, imo pariter sedere profundo: /
<Stat. Theb. 11.524>	haec pugnae facies, coeunt sine more, sine arte, / tantum animis iraque, atque ignescentia cernunt / per galeas odia et voltus rimantur acerbo / lumine: nil adeo mediae telluris, et enses / impliciti innexaeque manus, alternaque saevi / murmura ceu lituos rapiunt aut signa tubarum.
<Stat. Theb. 11.530>	fulmineos veluti praeceps cum comminus egit / ira sues strictisque erexit tergora saetis: /
<Stat. Theb. 11.532>	igne tremunt oculi, lunataque dentibus uncis / ora sonant; spectat pugnas de rupe propinqua / venator patiens canibusque silentia suadet: /
<Stat. Theb. 11.535>	sic avidi incurrunt; necdum letalia miscent / volnera, sed coeptus sanguis, facinusque peractum est.
<Stat. Theb. 11.537>	nec iam opus est Furiis; tantum mirantur et adstant / laudantes, hominumque dolent plus posse furores.
<Stat. Theb. 11.539>	fratris uterque furens cupit adfectatque cruorem / et nescit manare suum; tandem inruit exsul, / hortatusque manum, cui fortior ira nefasque / iustius, alte ensem germani in corpore pressit, / qua male iam plumis imus tegit inguina thorax, / ille dolens nondum, sed ferri frigore primo / territus in clipeum turbatos colligit artus; / mox intellecto magis ac magis aeger anhelat / volnere, nec parcit cedenti atque increpat hostis: /
<Stat. Theb. 11.548>	'quo retrahis, germane, gradus?
<Stat. Theb. 11.548>	hoc languida somno, / hoc regnis effeta quies, hoc longa sub umbra / imperia!
<Stat. Theb. 11.550>	exsilio rebusque exercita egenis / membra vides; disce arma pati nec fidere laetis.'
<Stat. Theb. 11.551>	Sic pugnant miseri; restabat lassa nefando / vita duci summusque cruor, poterantque parumper / stare gradus; sed sponte ruit fraudemque supremam / in media iam morte parat, clamore Cithaeron / erigitur, fraterque ratus vicisse levavit / ad caelum palmas:
<Stat. Theb. 11.557>	'bene habet!
<Stat. Theb. 11.557>	non inrita vovi, / cerno graves oculos atque ora natantia leto.
<Stat. Theb. 11.559>	huc aliquis propere sceptrum atque insigne comarum, / dum videt.'
<Stat. Theb. 11.560>	haec dicens gressus admovit et arma, / ceu templis decus et patriae laturus ovanti, / arma etiam spoliare cupit; nondum ille peractis / manibus ultrices animam servabat in iras.
<Stat. Theb. 11.564>	utque superstantem pronumque in pectora sensit, / erigit occulte ferrum vitaeque labantis / relliquias tenues odio supplevit, et ensem / iam laetus fati fraterno in corde reliquit.
<Stat. Theb. 11.568>	ille autem:
<Stat. Theb. 11.568>	'vivisne an adhuc manet ira superstes, / perfide, nec sedes umquam meriture quietas?
<Stat. Theb. 11.570>	huc mecum ad manes!
<Stat. Theb. 11.570>	illic quoque pacta reposcam, / si modo Agenorei stat Gnosia iudicis urna, / qua reges punire datur.'
<Stat. Theb. 11.572>	nec plura locutus / concidit et totis fratrem gravis obruit armis.
<Stat. Theb. 11.574>	Ite truces animae funestaque Tartara leto / polluite et cunctas Erebi consumite poenas!
<Stat. Theb. 11.576>	vosque malis hominum, Stygiae, iam parcite, divae: /
<Stat. Theb. 11.577>	omnibus in terris scelus hoc omnique sub aevo / viderit una dies, monstrumque infame futuris / excidat, et soli memorent haec proelia reges.
<Stat. Theb. 11.580>	At genitor sceleris comperto fine profundis / erupit tenebris, saevoque in limine profert / mortem imperfectam: veteri stat sordida tabo / utraque canities, et durus sanguine crinis / obnubit furiale caput; procul ora genaeque / intus et effossae squalent vestigia lucis.
<Stat. Theb. 11.586>	virgo autem impositae sustentat pondera laevae, / dextra sedet baculo, qualis si puppe relicta / exosus manes pigri sulcator Averni / exeat ad superos solemque et pallida turbet / astra, nec ipse diu fortis patiensque superni / aeris; interea longum cessante magistro / crescat opus, totisque exspectent saecula ripis: /
<Stat. Theb. 11.593>	talis init campum, comitique extrema gementi / 'duc,' ait, 'ad natos patremque recentibus, oro, / inice funeribus!'
<Stat. Theb. 11.595>	cunctatur nescia virgo, / quid paret; impediunt iter implicitosque morantur / arma, viri, currus, altaque in strage seniles / deficiunt gressus et dux miseranda laborat, / ut quaesita diu monstravit corpora clamor / virginis, insternit totos frigentibus artus.
<Stat. Theb. 11.601>	nec vox ulla seni: iacet immugitque cruentis / vulneribus, nec verba diu temptata sequuntur, / dum tractat galeas atque ora latentia quaerit, / tandem muta diu genitor suspiria solvit: /
<Stat. Theb. 11.605>	'tarda meam, pietas, longo post tempore mentem / percutis?
<Stat. Theb. 11.606>	estne sub hoc hominis clementia corde?
<Stat. Theb. 11.607>	vineis io miserum, vineis, Natura, parentem!
<Stat. Theb. 11.608>	en habeo gemitus lacrimaeque per arida serpunt / volnera et in molles sequitur manus impia planctus, / accipite infandae iusta exsequialia mortis, / crudeles, nimiumque mei!
<Stat. Theb. 11.611>	nec noscere natos / adloquiumque aptare licet; dic, virgo, precanti, / quem teneo?
<Stat. Theb. 11.613>	quo nunc vestras ego saevus honore / prosequar inferias?
<Stat. Theb. 11.614>	o si fodienda redirent / lumina et in voltus saevire ex more potestas!
<Stat. Theb. 11.616>	heu dolor, heu iusto magis exaudita parentis / vota malaeque preces!
<Stat. Theb. 11.617>	quisnam fuit ille deorum, / qui stetit orantem iuxta praereptaque verba / dictavit Fatis?
<Stat. Theb. 11.619>	furor illa et movit Erinys / et pater et genetrix et regna oculique cadentes; / nil ego: per Ditem iuro dulcesque tenebras / immeritamque ducem, subeam sic Tartara digna / morte, nec irata fugiat me Laius umbra, / ei mihi, quos nexus fratrum, quae volnera tracto!
<Stat. Theb. 11.625>	solvite quaeso manus infestaque vincula tandem / dividite, et medium nunc saltem admittite patrem.'
<Stat. Theb. 11.626>	talia dequestus paulatim insumpserat iras / mortis, et occulte telum, ni nata vetaret, / quaerebat; sed cauta manu subtraxerat enses / Antigone, furit inde senex:
<Stat. Theb. 11.630>	'ubi noxia tela?
<Stat. Theb. 11.631>	heu Furiae!
<Stat. Theb. 11.631>	num totum abiit in corpora ferrum?'
<Stat. Theb. 11.631>	dicentem comes aegra levat mutumque dolorem / ipsa premit, saevum gaudens planxisse parentem.
<Stat. Theb. 11.634>	Olim autem inceptae clamore exterrita pugnae / regina extulerat notum penetralibus ensem, / ensem sceptriferi spolium lacrimabile Lai.
<Stat. Theb. 11.637>	multaque cum superis et diro questa cubili / et nati furiis et primi coniugis umbris, / luctata est dextra, et prono vix pectore ferrum / intravit tandem: venas perrumpit aniles / volnus et infelix lustratur sanguine lectus, / illius exili stridentem in pectore plagam / Ismene conlapsa super lacrimisque comisque / siccabat plangens: qualis Marathonide silva / flebilis Erigone caesi prope funera patris / questibus absumptis tristem iam solvere nodum / coeperat et fortes ramos moritura ligabat.
<Stat. Theb. 11.648>	Et iam laeta ducum spes elusisse duorum / res Amphionias alio sceptrumque maligna / transtulerat Fortuna manu, Cadmique tenebat / iura Creon.
<Stat. Theb. 11.651>	miser heu bellorum terminus!
<Stat. Theb. 11.651>	illi / pugnarant fratres, hunc et Mavortia clamant / semina, et impensus patriae paulo ante Menoeceus / conciliat populis, scandit fatale tyrannis / flebilis Aoniae solium: pro blanda potestas / et sceptri malesuadus amor!
<Stat. Theb. 11.656>	numquamne priorum / haerebunt documenta novis?
<Stat. Theb. 11.657>	iuvat ecce nefasto / stare loco Tegimenque manu tractare cruentum!
<Stat. Theb. 11.659>	quid, melior Fortuna, potes?
<Stat. Theb. 11.659>	iam flectere patrem / incipit atque datis abolere Menoecea regnis.
<Stat. Theb. 11.661>	primum adeo saevis imbutus moribus aulae / indicium specimenque sui iubet igne supremo / arceri Danaos, nudoque sub axe relinqui / infelix bellum et tristes sine sedibus umbras, / mox reducem Ogygiae congressus limine portae / Oedipodem extimuit paulum, seseque minorem / confessus tacite, promptamque coercuit iram; / sed redit in regem caecumque audentius hostem / increpitans 'procul,' inquit, 'abi, victoribus omen / invisum, et Furias averte ac moenia lustra / discessu Thebana tuo!
<Stat. Theb. 11.671>	spes longa peracta est: /
<Stat. Theb. 11.672>	vade, iacent nati.
<Stat. Theb. 11.672>	quae iam tibi vota supersunt?
<Stat. Theb. 11.673>	' Horruit instinctu rabido, steteruntque trementes / ceu visu squalore genae, seniumque recessit, / tunc natam baculumque manu dimisit, et irae / innixus tumido vocem de pectore rumpit: /
<Stat. Theb. 11.677>	'iamne vacat saevire, Creon?
<Stat. Theb. 11.677>	modo perfida regna / fortunaeque locum nostrae, miserande, subisti, / et tibi iam fas est regum calcare ruinas?
<Stat. Theb. 11.680>	iam tumulis victos, socios iam moenibus arces?
<Stat. Theb. 11.681>	macte, potes digne Thebarum sceptra tueri.
<Stat. Theb. 11.682>	haec tua prima dies, sed cur nova contrariis amens / iura?
<Stat. Theb. 11.683>	quid anguste tantos metiris honores?
<Stat. Theb. 11.684>	exsilium intendis.
<Stat. Theb. 11.684>	timida inclementia regum / ista!
<Stat. Theb. 11.685>	feros avidus quin protinus imbuis enses?
<Stat. Theb. 11.686>	crede, licet, veniat cupidus parere satelles / intrepidusque secet non evitantia colla.
<Stat. Theb. 11.688>	incipe!
<Stat. Theb. 11.688>	an exspectas, ut pronus supplice dextra / sternar et immitis domini vestigia quaeram?
<Stat. Theb. 11.690>	finge autem temptare, sines?
<Stat. Theb. 11.690>	mihine ulla minaris / supplicia, aut ullos reris superesse timores?
<Stat. Theb. 11.692>	linquere tecta iubes?
<Stat. Theb. 11.692>	caelum terramque reliqui / sponte, atque ultricem crudelis in ora retorsi / non ullo cogente manum: quid tale iubere, / rex inimice, potes?
<Stat. Theb. 11.695>	fugio excedoque nefandis / sedibus; an refert, quo funera longa measque / transportem tenebras?
<Stat. Theb. 11.697>	ne non gens cuncta precanti / concedat, patriae quantum miser incubo terrae?
<Stat. Theb. 11.699>	sed dulces Thebae, nimirum hic clarior ortus, / et meliora meos permulcent sidera voltus, / hic genetrix natique, habeas Thebana regasque / moenia, quo Cadmus, quo Laius omine rexit / quoque ego; sic thalamos, sic pignora fida capessas, / nec tibi sit virtus fortunam evadere dextra, / sed lucem deprensus ames.
<Stat. Theb. 11.705>	satis omina sanxi, / duc, age, nata procul, quid te autem luctibus addo?
<Stat. Theb. 11.707>	da, rex magne, ducem.'
<Stat. Theb. 11.707>	timuit miseranda relinqui / Antigone mutatque preces:
<Stat. Theb. 11.708>	'felicia per te / regna, verende Creon, sanctasque Menoeceos umbras: /
<Stat. Theb. 11.710>	da veniam adflicto dictisque ignosce superbis.
<Stat. Theb. 11.711>	hunc morem fandi longae fecere querellae; / nec soli ferus iste tibi: sic fata deosque / adloquitur, durus luctu, facilisque nec ipsi / saepe mihi; pridem indomito sub pectore vivit / libertas misera et saevae spes aspera mortis.
<Stat. Theb. 11.716>	et nunc ecce tuas inritat callidus iras / suppliciumque cupit; sed tu maioribus, oro, / imperii potiare bonis, altusque iacentes / praetereas, et magna ducum vereare priorum / funera, et hic quondam solio sublimis et armis / saeptus opem miseris et iura, potentibus aequus / supplicibusque, dabat, cui nunc ex agmine tanto / una comes, necdum exsul erat.
<Stat. Theb. 11.723>	felicibus hicne / obstat?
<Stat. Theb. 11.724>	in hunc odiis et regni viribus exis, / hunc abigis tectis?
<Stat. Theb. 11.725>	an ne prope limina clarum / ingemat et votis intempestivus oberret?
<Stat. Theb. 11.727>	pone metum, procul usque tua submotus ab aula / flebit; ego erectum subigam et servire docebo, / coetibus abducam solaque in sede recondam.
<Stat. Theb. 11.730>	exsul erit.
<Stat. Theb. 11.730>	nam quae migranti externa patebunt / moenia?
<Stat. Theb. 11.731>	vis Argos eat hostilesque Mycenas / squalidus inreptet, victique ad limen Adrasti / Aonias referat clades, tenuemque precetur / rex Thebanus opem?
<Stat. Theb. 11.734>	miserae quid crimina gentis / pandere, quid casus iuvat ostentare pudendos?
<Stat. Theb. 11.736>	conde, precor, quodcumque sumus, nec longa precamur / dona, Creon: miserere senis, maestosque parentis / hic, precor, hic manes indulge ponere: certe / Thebanos sepelire licet.'
<Stat. Theb. 11.739>	sic orat humique / volvitur; abducit genitor saevumque minatur / indignans veniam, qualis leo rupe sub alta, / quem viridem quondam silvae montesque tremebant, / iam piger et longo iacet exarmatus ab aevo, / magna tamen facies et non adeunda senectus; / et si demissas veniat mugitus ad aures, / erigitur meminitque sui, viresque solutas / ingemit et campis alios regnare leones.
<Stat. Theb. 11.748>	Flectitur adfatu, sed non tamen omnia rector / supplicis indulget lacrimis partemque recidit / muneris.'
<Stat. Theb. 11.750>	haud,' inquit, 'patriis prohibebere longe / finibus, occursu dum non pia templa domosque / commacules.
<Stat. Theb. 11.752>	habeant te lustra tuusque Cithaeron; / atque haec ecce tuis tellus habitabilis umbris, / qua bellum geminaeque iacent in sanguine gentes.'
<Stat. Theb. 11.754>	sic ait, et ficto comitum volgique gementis / adsensu limen tumidus regale petebat.
<Stat. Theb. 11.757>	Interea pulsi vallum exitiale Pelasgi / destituunt furto; nulli sua signa suusque / ductor: eunt taciti passim et pro funere pulchro / dedecorem amplexi vitam reditusque pudendos.
<Stat. Theb. 11.761>	nox favet et grata profugos amplectitur umbra.
<Stat. Theb. 12.1>	Nondum cuncta polo vigil inclinaverat astra / ortus et instantem cornu tenuiore videbat / Luna diem, trepidas ubi iam Tithonia nubes / discutit ac reduci magnum parat aethera Phoebo: /
<Stat. Theb. 12.5>	agmina iam raris Dircaea penatibus errant, / noctis questa moras; quamvis tunc otia tandem / et primus post bella sopor, tamen aegra quietem / pax fugat et saevi meminit victoria belli, / vix primo proferre gradum et munimina valli / solvere, vix totas reserare audacia portas; / stant veteres ante ora metus campique vacantis / horror: ut adsiduo iactatis aequore tellus / prima labat, sic attoniti nil comminus ire / mirantur fusasque putant adsurgere turmas, / sic ubi perspicuae scandentem limina turris / Idaliae volucres fulvum aspexere draconem, / intus agunt natos et feta cubilia vallant / unguibus imbellesque citant ad proelia pinnas; / mox ruerit licet ille retro, tamen aera nudum / candida turba timet, tandemque ingressa volatus / horret et a mediis etiamnum respicit astris.
<Stat. Theb. 12.22>	Itur in exsanguem populum bellique iacentis / relliquias, quacumque dolor luctusque cruenti / exegere duces; hi tela, hi corpora, at illi / caesorum tantum ora vident alienaque iuxta / pectora; pars currus deflent viduisque loquuntur, / hoc solum quia restat, equis; pars oscula Agunt / vulneribus magnis et de virtute queruntur., / frigida digeritur strages: patuere recisae / cum capulis hastisque manus mediisque sagittae / luminibus stantes; multis vestigia caedis / nulla, ruunt planctu pendente et ubique parato, / at circum informes truncos miserabile surgit / certamen, qui iusta ferant, qui funera ducant.
<Stat. Theb. 12.35>	saepe etiam hostiles — lusit Fortuna parumper — / decepti flevere viros; nec certa facultas / noscere, quem miseri vitent calcentve cruorem, / at quibus est inlaesa domus vacuique doloris, / aut deserta vagi Danaum tentoria lustrant / immittuntque faces, aut — quae post bella facultas — / quaerunt, dispersus iaceat quo pulvere Tydeus, / an rapti pateat specus auguris, aut ubi divum / hostis, an aetheriae vivant per membra favillae.
<Stat. Theb. 12.44>	iam lacrimis exempta dies, nec serus abegit / vesper: amant miseri lamenta malisque fruuntur.
<Stat. Theb. 12.46>	nec subiere domos, sed circum funera pernox / turba sedet, vicibusque datis alterna gementes / igne feras planctuque fugant; nec dulcibus astris / victa, nec adsiduo coierunt lumina fletu, / tertius Aurorae pugnabat Lucifer, et iam / montibus orbatis, lucorum gloria, magnae / Teumesi venere trabes et amica Cithaeron / silva rogis; ardent excisae viscera gentis / molibus exstructis: supremo munere gaudent / Ogygii manes; queritur miserabile Graium / nuda cohors vetitumque gemens circumvolat ignem, / accipit et saevi manes Eteoclis iniquos / haudquaquam regalis honos, Argivus haberi / frater iussus adhuc atque exsul pellitur umbra.
<Stat. Theb. 12.60>	At non plebeio fumare Menoecea busto / rex genitor Thebaeque sinunt, nec robora vilem / struxerunt de more rogum; sed bellicus agger / curribus et clipeis Graiorumque omnibus armis / sternitur; hostiles super ipse, ut victor, acervos, / pacifera lauro crinem vittisque decorus / accubat: haud aliter, quam cum poscentibus astris / laetus in accensa iacuit Tirynthius Oeta.
<Stat. Theb. 12.68>	spirantes super inferias captiva Pelasgum / corpora frenatosque pater, solacia forti / bellorum, mactabat equos; his arduus ignis / palpitat, et gemitus tandem erupere paterni: /
<Stat. Theb. 12.72>	'o nisi magnanimae nimius te laudis inisset / ardor, Echionios mecum venerande penates / atque ultra recture puer, venientia qui nunc / gaudia et ingratum regni mihi munus acerbas!
<Stat. Theb. 12.76>	tu superum convexa licet coetusque perenni / — credo equidem — virtute colas, mihi flebile semper / numen eris: ponant aras excelsaque Thebae / templa dicent; uni fas sit lugere parenti, / et nunc heu quae digna tibi sollemnia quasve / largiar exsequias?
<Stat. Theb. 12.81>	nec si fatale potestas / Argos et impulsas cineri miscere Mycenas, / meque super, cui vita — nefas! — et sanguine nati / partus honos, eademne dies, eadem impia bella / te, puer, et diros misere in Tartara fratres?
<Stat. Theb. 12.86>	et nunc Oedipodi par est fortuna doloris / ac mihi?
<Stat. Theb. 12.87>	quam similes gemimus, bone Iuppiter, umbras!
<Stat. Theb. 12.88>	accipe, nate, tui nova libamenta triumphi, / accipe et hoc regimen dextrae frontisque superbae / vincula, quae patri minimum laetanda dedisti.
<Stat. Theb. 12.91>	regem te, regem tristes Eteocleos umbrae / aspiciant.'
<Stat. Theb. 12.92>	simul haec dicens crinemque manumque / destruit, accensaque iterat violentius ira: /
<Stat. Theb. 12.94>	' saevum agedum immitemque vocent, si funera Lernae / tecum ardere veto; longos utinam addere sensus / corporibus caeloque animas Ereboque nocentes / pellere fas, ipsumque feras, ipsum unca volucrum / ora sequi atque artus regum monstrare nefandos!
<Stat. Theb. 12.99>	ei mihi, quod positos humus alma diesque resolvet.
<Stat. Theb. 12.100>	quare iterum repetens iterumque edico: suprema / ne quis ope et flammis ausit iuvisse Pelasgos; / aut nece facta luet numeroque explebit adempta / corpora; per superos magnumque Menoecea iuro.'
<Stat. Theb. 12.103>	dixit, et abreptum comites in tecta ferebant.
<Stat. Theb. 12.105>	Flebilis interea vacuis comitatus ab Argis — / fama trahit miseras — orbae viduaeque ruebant / Inachides ceu capta manus; sua volnera cuique, / par habitus cunctis, deiecti in pectora crines / accinctique sinus; manant lacera ora cruentis / unguibus, et molles planctu crevere lacerti.
<Stat. Theb. 12.111>	prima per attonitas nigrae regina catervae, / tristibus inlabens familiis iterumque resurgens, / quaerit inops Argia vias; non regia cordi, / non pater: una fides, unum Polynicis amati / nomen in ore sedet; Dircen infaustaque Cadmi / moenia posthabitis velit incoluisse Mycenis.
<Stat. Theb. 12.117>	proxima Lernaeo Calydonidas agmine mixtas / Tydeos exsequiis trahit haud cessura sorori / Deipyle; scelus illa quidem morsusque profanos / audierat miseranda viri, sed cuncta iacenti / infelix ignoscit amor.
<Stat. Theb. 12.121>	post aspera visu, / ac deflenda tamen, digno plangore Nealce / Hippomedonta ciens, vatis mox impia coniunx / heu vacuos positura rogos.
<Stat. Theb. 12.124>	postrema gementum / agmina Maenaliae ducit comes orba Dianae, / et gravis Euadne: dolet haec queriturque labores / audacis pueri, magni memor illa mariti / it torvum lacrimans summisque irascitur astris.
<Stat. Theb. 12.129>	illas et lucis Hecate speculata Lycaeis / prosequitur gemitu, duplexque ad litus euntes / planxit ab Isthmiaco genetrix Thebana sepulcro, / noctivagumque gregem, quamvis sibi luget, Eleusin / flevit et arcanos errantibus extulit ignes, / ipsa per aversos ducit Saturnia calles / occultatque vias, ne plebs congressa suorum / ire vetet pereatque ingentis gloria coepti, / nec non functa ducum refovendi corpora curam / Iris habet, putresque arcanis roribus artus / ambrosiaeque rigat sucis, ut longius obstent / exspectentque rogum et flammas non ante fatiscant.
<Stat. Theb. 12.141>	Squalidus ecce genas et inani vulnere pallens / Ornytus — hic socio desertus ab agmine, tardat / plaga recens — timido secreta per avia furto / debile carpit iter fractaeque innititur hastae, / isque ubi mota novo stupuit loca sola tumultu / femineumque gregem, quae iam super agmina Lernae / sola videt, non ille viam causasve requirit, / quippe patent, maesto sed sic prior occupat ore: /
<Stat. Theb. 12.149>	'quo, miserae, quo fertis iter?
<Stat. Theb. 12.149>	funusne peremptis / speratis cineremque viris?
<Stat. Theb. 12.150>	stat pervigil illic / umbrarum custos inhumataque corpora regi / adnumerat.
<Stat. Theb. 12.152>	nusquam lacrimae, procul usque fugati / accessus hominum: solis avibusque ferisque / ire licet, vestrisne Creon dabit aequus honorem / luctibus?
<Stat. Theb. 12.155>	immitis citius Busiridos aras / Odrysiique famem stabuli Siculosque licebit / exorare deos; rapiet fortasse precantes, / si mens nota mihi, nec coniugialia supra / funera, sed caris longe mactabit ab umbris.
<Stat. Theb. 12.160>	quin fugitis, dum tuta via est, Lernamque reversae / nomina, quod superest, vacuis datis orba sepulcris / absentesque animas ad inania busta vocatis?
<Stat. Theb. 12.163>	aut vos Cecropiam — prope namque et Thesea fama est / Thermodontiaco laetum remeare triumpho — / imploratis opem?
<Stat. Theb. 12.165>	bello cogendus et armis / in mores hominemque Creon.'
<Stat. Theb. 12.166>	sic fatus, at illis / horruerunt lacrimae, stupuitque immanis eundi / impetus, atque uno voltus pallore gelati.
<Stat. Theb. 12.169>	non secus adflavit molles si quando iuvencas / tigridis Hyrcanae ieiunum murmur, et ipse / auditu turbatus ager, timor omnibus ingens, / quae placeat, quos illa fames escendat in armos.
<Stat. Theb. 12.173>	Continuo discors vario sententia motu / scinditur: his Thebas tumidumque ambire Creonta, / his placet Actaeae si quid clementia gentis / adnuat; extremum curarum ac turpe reverti, / hic non femineae subitum virtutis amorem / colligit Argia, sexuque immane relicto / tractat opus: placet — egregii spes dura pericli! — / comminus infandi leges accedere regni, / quo Rhodopes non ulla nurus nec alumna nivosi / Phasidis innuptis vallata cohortibus iret.
<Stat. Theb. 12.183>	tunc movet arte dolum, quo semet ab agmine fido / degreget, immitesque deos regemque cruentum / contemptrix animae et magno temeraria luctu / provocet; hortantur pietas ignesque pudici.
<Stat. Theb. 12.187>	ipse etiam ante oculos omni manifestus in actu, / nunc hospes miserae, primas nunc sponsus ad aras, / nunc mitis coniunx, nunc iam sub casside torva / maestus in amplexu multumque a limine summo / respiciens: sed nulla animo versatur imago / crebrior, Aonii quam quae de sanguine campi / nuda venit poscitque rogos.
<Stat. Theb. 12.193>	his anxia mentem / aegrescit furiis et.
<Stat. Theb. 12.194>	qui castissimus ardor, / funus amat: tunc ad comites conversa Pelasgas: /
<Stat. Theb. 12.196>	'vos,' ait, 'Actaeas acies Marathoniaque arma / dicite, adspiretque pio Fortuna labori: /
<Stat. Theb. 12.198>	me sinite Ogygias, tantae quae sola ruinae / causa fui, penetrare domos et fulmina regni / prima pati; nec surda ferae pulsabimus urbis / limina: sunt illic soceri mihi suntque sorores / coniugis, et Thebas haud ignoranda subibo.
<Stat. Theb. 12.203>	ne tantum revocate gradus: illo impetus ingens / auguriumque animi.'
<Stat. Theb. 12.204>	nec plura, unumque Menoeten — / olim hic virginei custos monitorque pudoris — / eligit et, quamquam rudis atque ignara locorum, / praecipites gressus, qua venerat Ornytus, aufert.
<Stat. Theb. 12.208>	atque ubi visa procul socias liquisse malorum, / 'anne,' ait, 'hostiles ego te tabente per agros / — heu dolor! — exspectem, quaenam sententia lenti / Theseos?
<Stat. Theb. 12.211>	an bello proceres, an dexter haruspex / adnuat?
<Stat. Theb. 12.212>	interea funus decrescit.
<Stat. Theb. 12.212>	et uncis / alitibus non hos potius supponimus artus?
<Stat. Theb. 12.214>	et nunc me duram, si quis tibi sensus ad umbras, / me tardam Stygiis quereris, fidissime, divis.
<Stat. Theb. 12.216>	heu si nudus adhuc, heu si iam forte sepultus: /
<Stat. Theb. 12.217>	nostrum utrumque nefas; adeo vis nulla dolenti, / Mors nusquam saevusve Creon?
<Stat. Theb. 12.218>	hortaris euntem, / Ornyte!'
<Stat. Theb. 12.219>	sic dicens magno Megareia praeceps / arva rapit passu, demonstrat proxima quisque / obvius horrescitque habitus miseramque veretur.
<Stat. Theb. 12.222>	vadit atrox visu, nil corde nec aure pavescens, / et nimiis confisa malis propiorque timeri: /
<Stat. Theb. 12.224>	nocte velut Phrygia cum lamentata resultant / Dindyma, pinigeri rapitur Simoentis ad amnem / dux vesana chori, cuius dea sanguine lecto / ipsa dedit ferrum et vittata fronde notavit.
<Stat. Theb. 12.228>	Iam pater Hesperio flagrantem gurgite currum / abdiderat Titan, aliis rediturus ab undis, / cum tamen illa gravem luctu fallente laborem / nescit abisse diem: nec caligantibus arvis / ferretur, nec frangit iter per et invia saxa / lapsurasque trabes nemorumque arcana, sereno / nigra die, caecisque incisa novalia fossis, / per fluvios secura vadi somnosque ferarum / praeter et horrendas infesta cubilia monstris, / tantum animi luctusque valent!
<Stat. Theb. 12.237>	pudet ire Menoeten / tardius, invalidaeque gradum miratur alumnae, / quas non illa domos pecudumque hominumque molesto / pulsavit gemitu!
<Stat. Theb. 12.240>	quotiens amissus eunti / limes, et errantem comitis solacia flammae / destituunt gelidaequa facem vicere tenebrae!
<Stat. Theb. 12.243>	iamque supinantur fessis lateque fatiscunt / Penthei devexa iugi, cum pectore anhelo / iam prope deficiens sic incipit orsa Menoetes: /
<Stat. Theb. 12.246>	'haud procul, exacti si spes non blanda laboris, / Ogygias, Argia, domos et egena sepulcri / busta iacere reor; grave comminus aestuat aer / sordidus, et magnae redeunt per inane volucres, / haec illa est crudelis humus, nec moenia longe.
<Stat. Theb. 12.251>	cernis, ut ingentes murorum porrigat umbras / campus, et e speculis moriens intermicet ignis?
<Stat. Theb. 12.253>	moenia sunt iuxta; modo nox magis ipsa tacebat, / solaque nigrantes laxabant astra tenebras.'
<Stat. Theb. 12.254>	horruit Argia, dextramque ad moenia tendens: /
<Stat. Theb. 12.256>	'urbs optata prius, nunc tecta hostilia Thebae, / et tamen, inlaesas si reddis coniugis umbras, / sic quoque dulce solum, cernis, quo praedita cultu, / qua stipata manu, iuxta tua limina primum / Oedipodis magni venio nurus?
<Stat. Theb. 12.260>	improba non sunt / vota: rogos hospes planctumque et funera posco, / illum, oro, extorrem regni belloque fugatum, / illum, quem solio non es dignata paterno, / redde mihi!
<Stat. Theb. 12.264>	tuque, oro, veni, si manibus ulla / effigies errantque animae post membra solutae, / tu mihi pande vias, tuaque ipse ad funera deduc, / si merui!' dixit, tectumque adgressa propinquae / pastorale casae reficit spiramina fessi / ignis, et horrendos inrumpit turbida campos, / qualis ab Aetnaeis accensa lampade saxis / orba Ceres magnae variabat imagine flammae / Ausonium Siculumque latus, vestigia nigri / raptoris vastosque legens in pulvere sulcos; / illius insanis ululatibus ipse remugit / Enceladus ruptoque vias inluminat igni: /
<Stat. Theb. 12.276>	Persephonen amnes silvae freta nubila clamant, / Persephonen tantum Stygii tacet aula mariti.
<Stat. Theb. 12.278>	Admonet adtonitam fidus meminisse Creontis / altor et occulto submittere lampada furto, / regina Argolicas modo formidata per urbes, / votum immane procis spesque augustissima gentis, / nocte sub infesta, nullo duce et hoste propinquo, / sola per offensus armorum et lubrica tabo / gramina, non tenebras, non circumfusa tremiscens / concilia umbrarum atque animas sua membra gementes / saepe gradu caeco ferrum calcataque tela / dissimulat, solusque labor vitasse iacentes, / dum funus putat omne suum, visuque sagaci / rimatur positos et corpora prona supinat / incumbens, queriturque parum lucentibus astris.
<Stat. Theb. 12.291>	Forte soporiferas caeli secreta per umbras / Iuno, sinu magni semet furata mariti, / Theseos ad muros, ut Pallada flecteret, ibat, / supplicibusque piis faciles aperiret Athenas, / atque ubi per campos errore fatiscere vano / immeritam Argian supero respexit ab axe, / indoluit visu, et lunaribus obvia bigis / advertit vultum placidaque ita voce locuta est: /
<Stat. Theb. 12.299>	'da mihi poscenti munus breve, Cynthia, si quis / est Iunonis honos; certe Iovis improba iussu / ter noctem Herculeam — veteres sed mitto querellas: /
<Stat. Theb. 12.302>	en locus officio, cultrix placitissima nostri / Inachis Argia cernis qua nocte vagetur / nec reperire virum densis queat aegra tenebris?
<Stat. Theb. 12.305>	et tibi nimbosum languet iubar: exsere quaeso / cornua, et adsueto propior premat orbita terras, / hunc quoque, qui curru madidas tibi pronus habenas / ducit, in Aonios vigiles demitte Soporem.'
<Stat. Theb. 12.308>	vix ea, cum scissis magnum dea nubibus orbem / protulit; expavere umbrae, fulgorque recisus / sideribus; vix ipsa tulit Saturnia flammas.
<Stat. Theb. 12.312>	Primum per campos infuso lumine pallam / coniugis ipsa suos noscit miseranda labores, / quamquam texta latent suffusaque sanguine maeret / purpura; dumque deos vocat et de funere caro / hoc superesse putat, videt ipsum in pulvere paene / calcatum.
<Stat. Theb. 12.317>	fugere animus visusque sonusque, / inclusitque dolor lacrimas; tum corpore toto / sternitur in voltus animamque per oscula quaerit / absentem, pressumque comis ac veste cruorem / servatura legit, mox tandem voce reversa: /
<Stat. Theb. 12.322>	'hunc ego te, coniunx, ad debita regna profectum / ductorem belli generumque potentis Adrasti / aspicio, talisque tuis occurro triumphis?
<Stat. Theb. 12.325>	huc adtolle genas defectaque lumina: venit / ad Thebas Argia tuas; age, moenibus indue / et patrios ostende lares et mutua redde / hospitia, heu quid ago?
<Stat. Theb. 12.328>	proiectus caespite nudo / hoc patriae telluris habes, quae iurgia?
<Stat. Theb. 12.329>	certe / imperium non frater habet, nullasne tuorum / movisti lacrimas?
<Stat. Theb. 12.331>	ubi mater, ubi inclyta fama / Antigone?
<Stat. Theb. 12.332>	mihi nempe iaces, mihi victus es uni / !
<Stat. Theb. 12.333>	dicebam: quo tendis iter?
<Stat. Theb. 12.333>	quid sceptra negata / poscis?
<Stat. Theb. 12.334>	habes Argos, soceri regnabis in aula; / hic tibi longus honos, hic indivisa potestas.
<Stat. Theb. 12.336>	quid queror?
<Stat. Theb. 12.336>	ipsa dedi bellum maestumque rogavi / ipsa patrem, ut talem nunc te complexa tenerem, / sed bene habet, superi, gratum est, Fortuna; peracta / spes longinqua viae: totos invenimus artus, / ei mihi, sed quanto descendit vulnus hiatu!
<Stat. Theb. 12.341>	hoc frater?
<Stat. Theb. 12.341>	qua parte, precor, iacet ille nefandus / praedator?
<Stat. Theb. 12.342>	vincam volucres — sit adire potestas — / excludamque feras; an habet funestus et ignes?
<Stat. Theb. 12.344>	sed nec te flammis inopem tua terra videbit: /
<Stat. Theb. 12.345>	ardebis lacrimasque feres, quas ferre negatum / regibus, aeternumque tuo famulata sepulcro / durabit deserta fides, festisque dolorum / natus erit, parvoque torum Polynice fovebo.'
<Stat. Theb. 12.348>	Ecce alios gemitus aliamque ad busta ferebat / Antigone miseranda facem, vix nacta petitos / moenibus egressus; illam nam tempore in omni / adtendunt vigiles et rex iubet ipse teneri, / contractaeque vices et crebrior excubat ignis, / ergo deis fratrique moras excusat et amens, / ut paulum immisso cessit statio horrida somno, / erumpit muris: fremitu quo territat agros / virginis ira leae, rabies cui libera tandem / et primus sine matre furor, nec longa morata est, / quippe trucem campum et, positus quo pulvere frater, / noverat: atque illam contra videt ire Menoetes, / cui vacat, et carae gemitus compescit alumnae, / cum tamen erectas extremus virginis aures / accessit sonus, utque atra sub veste comisque / squalentem et crasso foedatam sanguine vultus / astrorum radiis et utraque a lampade vidit: /
<Stat. Theb. 12.366>	'cuius,' ait, 'manes, aut quae temeraria quaeris / nocte mea?'
<Stat. Theb. 12.367>	nihil illa diu, sed in ora mariti / deicit inque suos pariter velamina vultus, / capta metu subito paulumque oblita doloris, / hoc magis increpitans suspecta silentia perstat / Antigone, comitemque premens ipsamque; sed ambo / deficiunt fixique silent, tandem ora retexit / Argia, corpusque tamen complexa profatur: /
<Stat. Theb. 12.374>	'si quid in hoc veteri bellorum sanguine mecum / quaesitura venis, si tu quoque dura Creontis / iussa times, possum tibi me confisa fateri, / si misera es — certe lacrimas lamentaque cerno — , / iunge, age, iunge fidem: proles ego regia Adrasti — / ei mihi!
<Stat. Theb. 12.379>	num quis adest? — cari Polynicis ad ignes, / etsi regna vetant — .'
<Stat. Theb. 12.380>	stupuit Cadmeia virgo / intremuitque simul, dicentemque occupat ultro: /
<Stat. Theb. 12.382>	'mene igitur sociam — pro fors ignara! — malorum, / mene times?
<Stat. Theb. 12.383>	mea membra tenes, mea funera plangis.
<Stat. Theb. 12.384>	cedo, tene, pudet heu!
<Stat. Theb. 12.384>	pietas ignava sororis!
<Stat. Theb. 12.385>	haec prior — !'
<Stat. Theb. 12.385>	hic pariter lapsae iunctoque per ipsum / amplexu miscent avidae lacrimasque comasque, / partitaeque artus redeunt alterna gementes / ad vultum et cara vicibus cervice fruuntur.
<Stat. Theb. 12.389>	dumque modo haec fratrem memorat, nunc illa maritum, / mutuaque exorsae Thebas Argosque renarrant, / longius Argia miseros reminiscitur actus: /
<Stat. Theb. 12.392>	'per tibi furtivi sacrum commune doloris, / per socios manes et conscia sidera iuro: /
<Stat. Theb. 12.394>	non hic amissos, quamquam vagus exsul, honores, / non gentile solum, carae non pectora matris, / te cupiit unam noctesque diesque locutus / Antigonen; ego cura minor facilisque relinqui.
<Stat. Theb. 12.398>	tu tamen ex celsa sublimem forsitan arce / ante nefas Grais dantem vexilla maniplis / vidisti, teque ille acie respexit ab ipsa / ense salutatam et nutantis vertice coni: /
<Stat. Theb. 12.402>	nos procul, extremas sed quis deus egit in iras?
<Stat. Theb. 12.403>	nil vestrae valuere preces?
<Stat. Theb. 12.403>	tibine iste negavit / oranti?'
<Stat. Theb. 12.404>	causas ac tristia reddere fata / coeperat Antigone; fidus comes admonet ambas: /
<Stat. Theb. 12.406>	'heia agite inceptum potius!
<Stat. Theb. 12.406>	iam sidera pallent / vicino turbata die, perferte laborem, / tempus erit lacrimis, accenso flebitis igne.'
<Stat. Theb. 12.408>	Haud procul Ismeni monstrabant murmura ripas, / qua turbatus adhuc et sanguine decolor ibat.
<Stat. Theb. 12.411>	huc laceros artus socio conamine portant / invalidae, iungitque comes non fortior ulnas.
<Stat. Theb. 12.413>	sic Hyperionium tepido Phaethonta sorores / fumantem lavere Pado; vixdum ille sepulcro / conditus, et flentes stabant ad flumina silvae.
<Stat. Theb. 12.416>	ut sanies purgata vado membrisque reversus / mortis honos, ignem miserae post ultima quaerunt / oscula; sed gelidae circum exanimesque favillae / putribus in foveis, atque omnia busta quiescunt.
<Stat. Theb. 12.420>	stabat adhuc seu forte rogus, seu numine divum, / cui torrere datum saevos Eteocleos artus, / sive locum monstris iterum Fortuna parabat, / seu dissensuros servaverat Eumenis ignes, / hic tenuem nigris etiamnum advivere lucem / roboribus pariter cupidae videre, simulque / flebile gavisae; nec adhuc, quae busta, repertum, / sed placidus quemcumque rogant mitisque supremi / admittat cineris consortem et misceat umbras.
<Stat. Theb. 12.429>	Ecce iterum fratres: primos ut contigit artus / ignis edax, tremuere rogi et novus advena busto / pellitur; exundant diviso vertice flammae / alternosque apices abrupta luce coruscant.
<Stat. Theb. 12.433>	pallidus Eumenidum veluti commiserit ignes / Orcus, uterque minax globus et conatur uterque / longius; ipsae etiam commoto pondere paulum / secessere trabes, conclamat territa virgo: /
<Stat. Theb. 12.437>	'occidimus, functasque manu stimulavimus iras.
<Stat. Theb. 12.438>	frater erat: quis enim accessus ferus hospitis umbrae / pelleret?
<Stat. Theb. 12.439>	en clipei fragmen semiustaque nosco / cingula, frater erat!
<Stat. Theb. 12.440>	cernisne, ut flamma recedat / concurratque tamen?
<Stat. Theb. 12.441>	vivunt odia improba, vivunt, / nil actum bello; miseri, sic, dum arma movetis, / vicit nempe Creon!
<Stat. Theb. 12.443>	nusquam iam regna, quis ardor?
<Stat. Theb. 12.444>	cui furitis?
<Stat. Theb. 12.444>	sedate minas; tuque exsul ubique / semper inops aequi, iam cede: hoc nupta precatur, / hoc soror, aut saevos mediae veniemus in ignes.'
<Stat. Theb. 12.446>	Vix ea, cum subitus campos tremor altaque tecta / impulit adiuvitque rogi discordis hiatus, / et vigilum turbata quies, quibus ipse malorum / Angebat simulacra sopor: ruit dicet, omnem / prospectum lustrans armata indagine miles, / illos instantes senior timet unus; at ipsae / ante rogum saevique palam sprevisse Creontis / imperia et furtum claro plangore fatentur / securae, quippe omne vident duxisse cadaver.
<Stat. Theb. 12.456>	ambitur saeva de morte animosaque leti / spes furit: haec fratris rapuisse, haec coniugis artus / contendunt vicibusque probant:
<Stat. Theb. 12.458>	'ego corpus,' 'ego ignes,' / 'me pietas,' 'me duxit amor.'
<Stat. Theb. 12.459>	deposcere saeva / supplicia et dextras iuvat insertare catenis.
<Stat. Theb. 12.461>	nusquam illa alternis modo quae reverentia verbis, / iram odiumque putes; tantus discordat utrimque / clamor, et ad regem, qui deprendere, trahuntur.
<Stat. Theb. 12.464>	At procul Actaeis dextra iam Pallade muris / Iuno Phoroneas inducit praevia matres / attonitas, non ipsa minus, coetumque gementem / conciliat populis et Actibus addit honorem.
<Stat. Theb. 12.468>	ipsa manu ramosque oleae vittasque precantes / tradit, et obtenta submittere lumina palla / et praeferre docet vacuas sine manibus urnas.
<Stat. Theb. 12.471>	omnis Erechtheis effusa penatibus aetas / tecta viasque replent: unde hoc examen et una / tot miserae?
<Stat. Theb. 12.473>	necdum causas novere malorum, / iamque gemunt.
<Stat. Theb. 12.474>	dea conciliis se miscet utrisque / cuncta docens, qua gente satae, quae funera plangant / quidve petant; variis nec non adfatibus ipsae / Ogygias leges immansuetumque Creonta / multum et ubique fremunt.
<Stat. Theb. 12.478>	Geticae non plura queruntur / hospitibus tectis trunco sermone volucres, / cum duplices thalamos et iniquum Terea clamant.
<Stat. Theb. 12.481>	Urbe fuit media nulli concessa potentum / ara deum; mitis posuit Clementia sedem, / et miseri fecere sacram; sine supplice numquam / illa novo, nulla damnavit vota repulsa, / auditi quicumque rogant, noctesque diesque / ire datum et solis numen placare querellis, / parca superstitio: non turea flamma, nec altus / accipitur sanguis: lacrimis altaria sudant, / maestarumque super libamina secta comarum / pendent et vestes mutata sorte relictae.
<Stat. Theb. 12.491>	mite nemus circa, cultuque insigne verendo / vittatae laurus et supplicis arbor olivae.
<Stat. Theb. 12.493>	nulla autem effigies, nulli commissa metallo / forma dei, mentes habitare et pectora gaudet, / semper habet trepidos, semper locus horret egenis / coetibus, ignotae tantum felicibus arae.
<Stat. Theb. 12.497>	fama est, defensos acie post busta paterni / numinis Herculeos sedem fundasse nepotes, / fama minor factis: ipsos nam credere dignum / caelicolas, tellus quibus hospita semper Athenae, / ceu leges hominemque novum ritusque sacrorum / seminaque in vacuas hinc descendentia terras, / sic sacrasse loco commune animantibus aegris / confugium, unde procul starent iraeque minaeque / regnaque, et a iustis Fortuna recederet aris.
<Stat. Theb. 12.506>	iam tunc innumerae norant altaria gentes: /
<Stat. Theb. 12.507>	huc victi bellis patriaque a sede fugati, / regnorumque inopes scelerumque errore nocentes / conveniunt pacemque rogant; mox hospita sedes / vicit et Oedipodae Furias et funus Olynthi / texit et a misero matrem submovit Oreste.
<Stat. Theb. 12.512>	huc volgo monstrante locum manus anxia Lernae / deveniunt, cedunt miserorum turba priorum, / vix ibi, sedatis requierunt pectora curis: /
<Stat. Theb. 12.515>	ceu patrio super alta grues Aquilone fugatae / cum videre Pharon; tunc aethera latius implent, / tunc hilari clangore sonant; iuvat orbe sereno / contempsisse nives et frigora solvere Nilo.
<Stat. Theb. 12.519>	Iamque domos patrias Scythicae post aspera gentis / proelia laurigero subeuntem Thesea curru / laetifici plausus missusque ad sidera vulgi / clamor et emeritis hilaris tuba nuntiat armis, / ante ducem spolia et, duri Mavortis imago, / virginei currus cumulataque fercula cristis / et tristes ducuntur equi truncaeque bipennes, / quis nemora et solidam Maeotida caedere suetae, / corytique leves portantur et ignea gemmis / cingula et informes dominarum sanguine peltae.
<Stat. Theb. 12.529>	ipsae autem nondum trepidae sexumve fatentur, / nec vulgare gemunt aspernanturque precari, / et tantum innuptae quaerunt delubra Minervae, / primus amor niveis victorem cernere vectum / quadriiugis; nec non populos in semet agebat / Hippolyte, iam blanda genas patiensque mariti / foederis, hanc patriae ritus fregisse severos / Atthides oblique secum mirantur operto / murmure, quod nitidi crines, quod pectora palla / tota latent, magnis quod barbara semet Athenis / misceat atque hosti veniat paritura marito.
<Stat. Theb. 12.540>	Paulum et ab insessis maestae Pelopeides aris / promovere gradum seriemque et dona triumphi / mirantur, victique animo rediere mariti, / atque ubi tardavit currus et ab axe superbo / explorat causas victor poscitque benigna / aure preces, ausa ante alias Capaneia coniunx: /
<Stat. Theb. 12.546>	'belliger Aegide, subitae cui maxima laudis / semina de nostris aperit Fortuna ruinis, / non externa genus, dirae nec conscia noxae / turba sumus: domus Argos erat regesque mariti, / non utinam et fortes!
<Stat. Theb. 12.550>	quid enim septena movere / castra et Agenoreos opus emendare penates?
<Stat. Theb. 12.552>	nec querimur caesos: haec bellica iura vicesque / armorum; sed non Siculis exorta sub antris / monstra nec Ossaei bello cecidere bimembres.
<Stat. Theb. 12.555>	mitto genus clarosque patres: hominum, inclyte Theseu, / sanguis erant, homines, eademque in sidera, eosdem / sortitus animarum alimentaque vestra creati, / quos vetat igne Creon Stygiaeque a limine portae, / ceu sator Eumenidum aut Lethaei portitor amnis, / submovet ac dubio caelique Erebique sub axe / detinet, heu princeps Natura!
<Stat. Theb. 12.561>	ubi numina, ubi illest / fulminis iniusti iaculator?
<Stat. Theb. 12.562>	ubi estis, Athenae?
<Stat. Theb. 12.563>	septima iam surgens trepidis Aurora iacentes / aversatur equis; radios declinat et horret / stelligeri iubar omne poli; iam comminus ipsae / pabula dira ferae campumque odere volucres / spirantem tabo et caelum ventosque gravantem.
<Stat. Theb. 12.568>	quantum etenim superesse rear?
<Stat. Theb. 12.568>	nuda ossa putremque / verrere permittat saniem, properate, verendi / Cecropidae; vos ista decet vindicta, priusquam / Emathii Thracesque dolent, quaeque exstat ubique / gens arsura rogis manesque habitura supremos, / nam quis erit saevire modus?
<Stat. Theb. 12.573>	bellavimus, esto; / sed cecidere odia et tristes mors obruit iras.
<Stat. Theb. 12.575>	tu quoque, ut egregios fama cognovimus actus, / non trucibus monstris Sinin infandumque dedisti / Cercyona, et saevum velles Scirona crematum.
<Stat. Theb. 12.578>	credo et Amazoniis Tanain fumasse sepulcris, / unde haec arma refers,sed et hunc dignare triumphum, / da terris unum caeloque Ereboque laborem, / si patrium Marathona metu, si tecta levasti / Cressia, nec fudit vanos anus hospita fletus, / sic tibi non ullae socia sine Pallade pugnae, / nec sacer invideat paribus Tirynthius actis, / semper et in curru, semper te mater ovantem / cernat, et invictae nil tale precentur Athenae.'
<Stat. Theb. 12.586>	Dixerat; excipiunt cunctae tenduntque precantes / cum clamore manus; rubuit Neptunius heros / permotus lacrimis; iusta mox concitus ira / exclamat:
<Stat. Theb. 12.590>	'quaenam ista novos induxit Erinys / regnorum mores?
<Stat. Theb. 12.591>	non haec ego pectora liqui / Graiorum abscedens, Scythiam Pontumque nivalem / cum peterem; novus unde furor?
<Stat. Theb. 12.593>	victumne putasti / Thesea, dire Creon?
<Stat. Theb. 12.594>	adsum, nec sanguine fessum / crede; sitit meritos etiamnum haec hasta cruores.
<Stat. Theb. 12.596>	nulla mora est; verte hunc adeo, fidissime Phegeu, / cornipedem, et Tyrias invectus protinus arces / aut Danais edice rogos aut proelia Thebis.'
<Stat. Theb. 12.598>	sic ait oblitus bellique viaeque laborum, / hortaturque suos viresque instaurat anhelas: /
<Stat. Theb. 12.601>	ut modo conubiis taurus saltuque recepto / cum posuit pugnas, alio si forte remugit / bellatore nemus, quamquam ora et colla cruento / imbre madent,novus arma parat campumque lacessens / dissimulat gemitus et vulnera pulvere celat.
<Stat. Theb. 12.606>	ipsa metus Libycos servatricemque Medusam / pectoris incussa movit Tritonia parma, / protinus erecti toto simul agmine Thebas / respexere angues; necdum Atticus ire parabat / miles, et infelix expavit classica Dirce.
<Stat. Theb. 12.611>	Continuo in pugnas haud solum accensa iuventus, / qui modo Caucasei comites rediere triumphi: /
<Stat. Theb. 12.613>	omnis ad arma rudes ager exstimulavit alumnos.
<Stat. Theb. 12.614>	conveniunt ultroque ducis vexilla sequuntur, / qui gelidum Braurona viri, qui rura lacessunt / Monychia et trepidis stabilem Piraeea nautis / et nondum Eoo clarum Marathona triumpho, / mittit in arma manus gentilibus hospita divis / Icarii Celeique domus viridesque Melaenae, / dives et Aegaleos nemorum Parnesque benignus / vitibus et pinguis melior Lycabessos olivae, / venit atrox Alaeus et olentis arator Hymetti, / quaeque rudes thyrsos hederis vestistis, Acharnae.
<Stat. Theb. 12.624>	linquitur Eois longe speculabile proris / Sunion, unde vagi casurum in nomina ponti / Cressia decepit falso ratis Aegea velo.
<Stat. Theb. 12.627>	hos Salamin populos, illos Cerealis Eleusin / horrida suspensis ad proelia misit aratris, / et quos Callirhoe noviens errantibus undis / implicat, et raptae qui conscius Orithyiae / celavit ripis Geticos Elisos amores, / ipse quoque in pugnas vacuatur collis, ubi ingens / lis superum, dubiis donec nova surgeret arbor / rupibus et longa refugum mare frangeret umbra, / isset et Arctoas Cadmea ad moenia ducens / Hippolyte turmas: retinet iam certa tumentis / spes uteri, coniunxque rogat dimittere curas / Martis et emeritas thalamo sacrare pharetras.
<Stat. Theb. 12.639>	Hos ubi velle acies et dulci gliscere ferro / dux videt, utque piis raptim dent oscula natis / amplexusque breves, curru sic fatur ab alto: /
<Stat. Theb. 12.642>	'terrarum leges et mundi foedera mecum / defensura cohors, dignas insumite mentes / coeptibus: hac omnem divumque hominumque favor em / Naturamque ducem coetusque silentis Averni / stare palam est; illic Poenarum exercita Thebis / agmina et anguicomae ducunt vexilla sorores, / ite alacres tantaeque, precor, confidite causae.'
<Stat. Theb. 12.648>	dixit, et emissa praeceps iter incohat hasta: /
<Stat. Theb. 12.650>	qualis Hyperboreos ubi nubilus institit axes / Iuppiter et prima tremefecit sidera bruma, / rumpitur Aeolia et longam indignata quietem / tollit hiemps animos ventosaque sibilat Arctos; / tunc montes undaeque fremunt, tunc proelia caecis / nubibus et tonitrus insanaque fulmina gaudent.
<Stat. Theb. 12.656>	Icta gemit tellus, virides gravis ungula campos / mutat, et innumeris peditumque equitumque catervis / exspirat protritus ager, nec pulvere crasso / armorum lux victa perit, sed in aethera longum / frangitur, et mediis ardent in nubibus hastae.
<Stat. Theb. 12.661>	noctem adeo placidasque operi iunxere tenebras, / certamenque immane viris, quo concita tendant / agmina, quis visas proclamet ab aggere Thebas, / cuius in Ogygio stet princeps lancea muro.
<Stat. Theb. 12.665>	at procul ingenti Neptunius agmina Theseus / angustat clipeo, propriaeque exordia laudis / centum urbes umbone gerit centenaque Cretae / moenia, seque ipsum monstrosi ambagibus antri / hispida torquentem luctantis colla iuvenci / alternasque manus circum et nodosa ligantem / bracchia et abducto vitantem cornua vultu, / terror habet populos, cum saeptus imagine torva / ingreditur pugnas: bis Thesea bisque cruentas / caede videre manus; veteres reminiscitur actus / ipse tuens sociumque gregem metuendaque quondam / limina, et absumpto pallentem Gnosida filo.
<Stat. Theb. 12.677>	Saevus at interea ferro post terga revinctas / Antigonen viduamque Creon Adrastida leto / admovet; ambae hilares et mortis amore superbae / ensibus intentant iugulos regemque cruentum / destituunt: eum dicta ferens Theseia Phegeus / adstitit, ille quidem ramis insontis olivae / pacificus, sed bella ciet bellumque minatur, / grande fremens,nimiumque memor mandantis et ipsum / iam prope, iam medios operire cohortibus agros / ingeminans, stetit ambiguo Thebanus in aestu / curarum, nutantque minae et prior ira tepescit.
<Stat. Theb. 12.688>	tune firmat sese, fletumque ac triste renidens: /
<Stat. Theb. 12.689>	'parvane prostratis' inquit, 'documenta Mycenis / sanximus?
<Stat. Theb. 12.690>	en iterum, qui moenia nostra lacessant.
<Stat. Theb. 12.691>	accipimus, veniant; sed ne post bella querantur: /
<Stat. Theb. 12.692>	lex eadem victis.' dicit; sed pulvere crasso / caligare diem et Tyrios iuga perdere montes / aspicit; armari populos tamen armaque ferri / ipse iubet pallens, mediaeque in sedibus aulae / Eumenidas subitas flentemque Menoecea cernit / turbidus impositosque rogis gaudere Pelasgos.
<Stat. Theb. 12.698>	quis fuit ille dies?
<Stat. Theb. 12.698>	tanto cum sanguine Thebis / pax inventa perit?
<Stat. Theb. 12.699>	patriis modo fixa revellunt / arma deis, clipeisque obducunt pectora fractis, / et galeas humiles et adhuc sordentia tabo / spicula: non pharetris quisquam, non ense decorus, / non spectandus equo; cessat fiducia valli, / murorum patet omne latus, munimina portae / exposcunt: prior hostis habet; fastigia desunt: /
<Stat. Theb. 12.706>	deiecit Capaneus; exsanguis et aegra iuventus / iam nec coniugibus suprema nec oscula natis / iungit, et attoniti nil optavere parentes.
<Stat. Theb. 12.709>	Atticus interea, iubar ut clarescere ruptis / nubibus et solem primis aspexit in armis, / desilit in campum, qui subter moenia nudos / adservat manes, dirisque vaporibus aegrum / aera pulverea penitus sub casside ducens / ingemit et iustas belli flammatur in iras.
<Stat. Theb. 12.715>	hunc saltem miseris ductor Thebanus honorem / largitus Danais, quod non super ipsa iacentum / corpora belligeras acies Martemque secundum / miscuit; aut lacera ne quid de strage nefandus / perderet, eligitur saevos potura cruores / terra rudis?
<Stat. Theb. 12.720>	iamque alternas in proelia gentes / dissimilis Bellona ciet; non clamor utrimque, / non utrimque tubae: stat debilis altera pubes / submissos enses nequiquam amentaque dextris / laxa tenens; cedunt tellure, armisque reductis / ostentant veteres etiamnum in sanguine plagas.
<Stat. Theb. 12.726>	iam nec Cecropiis idem ductoribus ardor, / languescuntque minae et virtus secura residit: /
<Stat. Theb. 12.728>	ventorum velut ira minor, nisi silva furentes / impedit, insanique tacent sine litore fluctus.
<Stat. Theb. 12.730>	Ut vero aequoreus quercum Marathonida Theseus / extulit, erectae cuius crudelis in hostes / umbra cadit campumque trucem lux cuspidis implet: /
<Stat. Theb. 12.733>	ceu pater Edonos Haemi de vertice Mavors / impulerit currus, rapido mortemque fugamque / axe vehens, sic exanimes in terga reducit / pallor Agenoridas; taedet fugientibus uti / Thesea, nec facilem dignatur dextra cruorem, / cetera plebeio desaevit sanguine virtus, / sic iuvat exanimis proiectaque praeda canesque / degeneresque lupos: magnos alit ira leones.
<Stat. Theb. 12.741>	attamen Olenium Lamyrumque, hunc tela pharetra / promentem, hunc saevi tollentem pondera saxi / deicit, et triplici confisos robore gentis / Alcetidas fratres, totidem quos eminus hastis / continuat; ferrum consumpsit pectore Phyleus, / ore momordit Helops, umero transmisit Iapyx.
<Stat. Theb. 12.747>	iamque et quadriiugo celsum petit Haemona curru, / horrendumque manu telum rotat: ille paventes / obliquavit equos; longo perlata tenore / transiit hasta duos, sitiebat vulnera nec non / tertia, sed medio cuspis temone retenta est.
<Stat. Theb. 12.752>	Sed solum votis, solum clamore tremendo / omnibus in turmis optat vocitatque Creonta.
<Stat. Theb. 12.754>	atque hunc diversa bellorum in fronte maniplos / hortantem dictis frustraque extrema minantem / conspicit; abscedunt comites: sed Thesea iussi / linquebant fretique deis atque ipsius armis; / ille tenet revocatque suos; utque aequa notavit / hinc atque hinc odia, extrema se colligit ira, / iam letale furens, atque audax morte futura: /
<Stat. Theb. 12.761>	'non cum peltiferis,' ait, 'haec tibi pugna puellis, / virgineas ne crede manus: hic cruda virorum / proelia, nos magnum qui Tydea quique furentem / Hippomedonta neci Capaneaque misimus umbris / pectora, quae bellum praeceps amentia suasit, / improbe?
<Stat. Theb. 12.766>	nonne vides, quos ulciscare, iacentes?'
<Stat. Theb. 12.766>	sic ait, et frustra periturum missile summo / adfixit clipeo, risit vocesque manumque / horridus Aegides, ferrataque arbore magnos / molitur iactus, nec non prius ore superbo / intonat:
<Stat. Theb. 12.771>	'Argolici, quibus haec datur hostia, manes, / pandite Tartareum chaos ultricesque parate / Eumenidas, venit ecce Creon!'
<Stat. Theb. 12.773>	sic fatus, et auras / dissipat hasta tremens; tunc qua subtemine duro / multiplicem tenues iterant thoraca catenae, / incidit: emicuit per mille foramina sanguis / impius; ille oculis extremo errore solutis / labitur, adsistit Theseus gravis armaque tollens: /
<Stat. Theb. 12.779>	' iamne dare exstinctis iustos,' ait, 'hostibus ignes, / iam victos operire placet?
<Stat. Theb. 12.780>	vade atra dature / supplicia extremique tamen secure sepulcri.'
<Stat. Theb. 12.781>	Accedunt utrimque pio vexilla tumultu / permiscentque manus; medio iam foedera bello, / iamque hospes Theseus; orant succedere muris / dignarique domos, nec tecta hostilia victor / aspernatus init; gaudent matresque nurusque / Ogygiae, qualis thyrso bellante subactus / mollia laudabat iam marcidus orgia Ganges, / ecce per adversas Dircaei verticis umbras / femineus quatit astra fragor, matresque Pelasgae / decurrunt: quales Bacchea ad bella vocatae / Thyiades amentes, magnum quas poscere credas / aut fecisse nefas; gaudent lamenta novaeque / exsultant lacrimae; rapit huc, rapit impetus illuc, / Thesea magnanimum quaerant prius, anne Creonta, / anne suos: vidui ducunt ad corpora luctus.
<Stat. Theb. 12.797>	Non ego, centena si quis mea pectora laxet / voce deus, tot busta simul vulgique ducumque, / tot pariter gemitus dignis conatibus aequem: /
<Stat. Theb. 12.800>	turbine quo sese caris impleverit audax / ignibus Euadne fulmenque in pectore magno / quaesierit; quo more iacens super oscula saevi / corporis infelix excuset Tydea coniunx; / ut saevos narret vigiles Argia sorori; / Arcada quo planctu genetrix Erymanthia clamet, / Arcada, consumpto servantem sanguine vultus, / Arcada, quem geminae pariter flevere cohortes, / vix novus ista furor veniensque implesset Apollo, / et mea iam longo meruit ratis aequore portum.
<Stat. Theb. 12.810>	Durabisne procul dominoque legere superstes, / o mihi bissenos multum vigilata per annos / Thebai?
<Stat. Theb. 12.812>	iam certe praesens tibi Fama benignum / stravit iter coepitque novam monstrare futuris, / iam te magnanimus dignatur noscere Caesar, / Itala iam studio discit memoratque iuventus.
<Stat. Theb. 12.816>	vive, precor; nec tu divinam Aeneida tempta, / sed longe sequere et vestigia semper adora, / mox, tibi si quis adhuc praetendit nubila livor, / occidet, et meriti post me referentur honores.
