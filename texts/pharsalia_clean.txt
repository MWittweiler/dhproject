<lucan. 1.1>	Bella per Emathios plus quam civilia campos / Iusque datum sceleri canimus, populumque potentem / In sua victrici conversum viscera dextra, / Cognatasque acies, et rupto foedere regni, / Certatum totis concussi viribus orbis / In commune nefas, infestisque obvia signis / Signa, pares aquilas, et pila minantia pilis.
<lucan. 1.7>	Quis furor, o cives, quae tanta licentia ferri, / Gentibus invisis Latium praebere cruorem?
<lucan. 1.9>	Cumque superba foret Babylon spolianda tropaeis / Ausoniis, umbraque erraret Crassus inulta, / Bella geri placuit nullos habitura triumphos?
<lucan. 1.12>	Heu quantum terrae potuit pelagique parari / Hoc, quem civiles hauserunt, sanguine, dextrae, / Unde venit Titan, et nox ubi sidera condit, / Quaque dies medius flagrantibus aestuat horis, / Et qua bruma, rigens ac nescia vere remitti, / Adstringit Scythico glacialem frigore pontum!
<lucan. 1.18>	Sub iuga iam Seres, iam barbarus isset Araxes, / Et gens si qua iacet nascenti conscia Nilo.
<lucan. 1.20>	Tunc, si tantus amor belli tibi, Roma, nefandi, / Totum sub Latias leges cum miseris orbem, / In te verte manus: nondum tibi defuit hostis.
<lucan. 1.23>	At nunc semirutis pendent quod moenia tectis / Urbibus Italiae, lapsisque ingentia muris / Saxa iacent, nulloque domus custode tenentur / Rarus et antiquis habitator in urbibus errat, / Horrida quod dumis multosque inarata per annos / Hesperia est, desuntque manus poscentibus arvis, / Non tu, Pyrrhe ferox, nec tantis cladibus auctor / Poenus erit: nulli penitus discindere ferro / Contigit: alta sedent civilis vulnera dextrae.
<lucan. 1.32>	Quodsi non aliam venturo fata Neroni / Invenere viam, magnoque aeterna parantur / Regna deis, coelumque suo servire tonanti / Non nisi saevorum potuit post bella Gigantum: /
<lucan. 1.37>	Iam nihil, o superi, querimur: scelera ipsa nefasque / Hac mercede placent: diros Pharsalia campos / Impleat, et Poeni saturentur sanguine manes; / Ultima funesta concurrant proelia Munda.
<lucan. 1.40>	His, Caesar, Perusina fames, Mutinaeque labores / Accedant fatis; et quas premit aspera classes / Leucas; et ardenti servilia bella sub Aetna: /
<lucan. 1.44>	Multum Roma tamen debet civilibus armis, / Quod tibi res acta est.
<lucan. 1.45>	Te, quum, statione peracta, / Astra petes serus, praelati regia coeli / Excipiet, gaudente polo, seu sceptra tenere, / Seu te flammigeros Phoebi conscendere currus, / Telluremque nihil mutato sole timentem / Igne vago lustrare iuvet: tibi numine ab omni / Cedetur, iurique tuo natura relinquet, / Quis deus esse velis, ubi regnum ponere mundi.
<lucan. 1.52>	Sed neque in Arctoo sedem tibi legeris orbe, / Nec polus aversi calidus qua vergitur Austri; / Unde tuam videas obliquo sidere Romam.
<lucan. 1.55>	Aetheris immensi partem si presseris unam, / Sentiet axis onus.
<lucan. 1.57>	Librati pondera coeli / Orbe tene medio: pars aetheris illa sereni / Tota vacet, nullaeque obstent a Caesare nubes.
<lucan. 1.59>	Tunc genus humanum positis sibi consulat armis, / Inque vicem gens omnis amet: Pax missa per orbem / Ferrea belligeri compescat limina Iani.
<lucan. 1.62>	Sed mihi iam numen: nec, si te pectore vates / Accipio, Cirrhaea velim secreta moventem / Sollicitare deum, Bacchumque avertere Nysa.
<lucan. 1.65>	Tu satis ad dandas Romana in carmina vires.
<lucan. 1.66>	Fert animus causas tantarum expromere rerum, / Immensumque aperitur opus, quid in arma furentem / Impulerit populum, quid pacem excusserit orbi.
<lucan. 1.69>	Invida fatorum series, summisque negatum / Stare diu; nimioque graves sub pondere lapsus; / Nec se Roma ferens.
<lucan. 1.72>	Sic, quum, compage soluta, / Saecula tot mundi suprema coegerit hora, / Anticum repetent iterum chaos omnia; mixtis / Sidera sideribus concurrent: ignea pontum / Astra petent: tellus extendere litora nolet, / Excutietque fretum: fratri contraria Phoebe / Ibit, et, oblicum bigas agitare per orbem / Indignata, diem poscet sibi: totaque discors / Machina divulsi turbabit foedera mundi.
<lucan. 1.80>	In se magna ruunt: laetis hunc numina rebus / Crescendi posuere modum.
<lucan. 1.82>	Nec gentibus ullis / Commodat in populum, terrae pelagique potentem, / Invidiam Fortuna suam.
<lucan. 1.84>	Tu caussa malorum, / Facta tribus dominis communis, Roma, nec umquam / In turbam missi feralia foedera regni.
<lucan. 1.86>	O male concordes nimiaque cupidine caeci, / Quid miscere iuvat vires, orbemque tenere / In medio?
<lucan. 1.89>	Dum terra fretum, terramque levabit / Aer, et longi volvent Titana labores, / Noxque diem coelo totidem per signa sequetur, / Nulla fides regni sociis, omnisque potestas / Impatiens consortis erit.
<lucan. 1.93>	Nec gentibus ullis / Credite, nec longe fatorum exempla petantur.
<lucan. 1.94>	Fraterno primi maduerunt sanguine muri.
<lucan. 1.95>	Nec pretium tanti tellus pontusque furoris / Tunc erat: exiguum dominos commisit asylum.
<lucan. 1.97>	Temporis augusti mansit concordia discors; / Paxque fuit non sponte ducum.
<lucan. 1.99>	Nam sola futuri / Crassus erat belli medius mora.
<lucan. 1.100>	Qualiter, undas / Qui secat et geminum gracilis mare separat Isthmos, / Nec patitur conferre fretum; si terra recedat, / Ionium Aegaeo franget mare: sic, ubi, saeva / Arma ducum dirimens, miserando funere Crassus / Assyrias Latio maculavit sanguine Carras, / Parthica Romanos solverunt damna furores.
<lucan. 1.106>	Plus illa vobis acie, quam creditis, actum est, / Arsacidae: bellum victis civile dedistis.
<lucan. 1.108>	Dividitur ferro regnum: populique potentis, / Quae mare, quae terras, quae totum continet orbem, / Non cepit fortuna duos.
<lucan. 1.111>	Nam pignora iuncti / Sanguinis, et diro ferales omine tedas / Abstulit ad manes, Parcarum, Iulia, saeva / Intercepta manu.
<lucan. 1.114>	Quodsi tibi fata dedissent / Maiores in luce moras, tu sola furentes / Inde virum poteras atque hinc retinere parentem, / Armatasque manus excusso iungere ferro, / Ut generos mediae soceris iunxere Sabinae.
<lucan. 1.118>	Morte tua discussa fides, bellumque movere / Permissum ducibus.
<lucan. 1.120>	Stimulos dedit aemula virtus.
<lucan. 1.120>	Tu, nova ne veteres obscurent facta triumphos, / Et victis cedat piratica laurea Gallis, / Magne, times: te iam series ususque laborum / Erigit, impatiensque loci fortuna secundi.
<lucan. 1.124>	Nec quemquam iam ferre potest Caesarve priorem, / Pompeiusve parem.
<lucan. 1.126>	Quis iustius induit arma, / Scire nefas: magno se iudice quisque tuetur: /
<lucan. 1.128>	Victrix caussa deis placuit, sed victa Catoni / Nec coiere pares: alter, vergentibus annis / In senium, longoque togae tranquillior usu, / Dedidicit iam pace ducem; famaeque petitor, / Multa dare in vulgus; totus popularibus auris / Impelli, plausuque sui gaudere theatri: /
<lucan. 1.134>	Nec reparare novas vires, multumque priori / Credere fortunae.
<lucan. 1.135>	Stat magni nominis umbra: /
<lucan. 1.136>	Qualis frugifero quercus sublimis in agro, / Exuvias veteres populi sacrataque gestans / Dona ducum, nec iam validis radicibus haerens, / Pondere fixa suo est; nudosque per aera ramos / Effundens, trunco, non frondibus, efficit umbram; / Et quamvis primo nutet casura sub Euro, / Tot circum silvae firmo se robore tollant, / Sola tamen colitur.
<lucan. 1.143>	Sed non in Caesare tantum / Nomen erat, nec fama ducis: sed nescia virtus / Stare loco: solusque pudor, non vincere bello.
<lucan. 1.145>	Acer et indomitus; quo spes, quoque ira vocasset, / Ferre manum, et numquam temerando parcere ferro: /
<lucan. 1.148>	Successus urgere suos, instare favori / Numinis: impellens, quidquid sibi, summa petenti, / Obstaret, gaudensque viam fecisse ruina.
<lucan. 1.150>	Qualiter expressum ventis per nubila fulmen / Aetheris impulsi sonitu mundique fragore / Emicuit, rupitque diem, populosque paventes / Terruit, obliqua praestringens lumina flamma.
<lucan. 1.154>	In sua templa furit: nullaque exire vetante / Materia, magnamque cadens, magnamque revertens / Dat stragem late, sparsosque recolligit ignes.
<lucan. 1.157>	Hae ducibus caussae suberant: sed publica belli / Semina, quae populos semper mersere potentes.
<lucan. 1.159>	Namque ut opes mundo nimias fortuna subacto / Intulit, et rebus mores cessere secundis, / Praedaque et hostiles luxum suasere rapinae: /
<lucan. 1.163>	Non auro tectisque modus: mensasque priores / Aspernata fames: cultus, gestare decoros / Vix nuribus, rapuere mares: foecunda virorum / Paupertas fugitur, totoque accersitur orbe, / Quo gens quaeque perit.
<lucan. 1.167>	Tum longos iungere fines / Agrorum, et quondam duro sulcata Camilli / Vomere, et antiquos Curiorum passa ligones / Longa sub ignotis extendere rura colonis.
<lucan. 1.170>	Non erat is populus, quem pax tranquilla iuvaret, / Quem sua libertas immotis pasceret armis.
<lucan. 1.172>	Inde irae faciles; et, quod suasisset egestas, / Vile nefas; magnumque decus, ferroque petendum, / Plus patria potuisse sua; mensuraque iuris / Vis erat: hinc leges et plebiscita coactae, / Et cum consulibus turbantes iura tribuni: /
<lucan. 1.178>	Hinc rapti fasces pretio, sectorque favoris / Ipse sui populus; letalisque ambitus urbi, / Annua venali referens certamina Campo: /
<lucan. 1.181>	Hinc usura vorax, avidumque in tempora foenus, / Et concussa fides, et multis utile bellum.
<lucan. 1.182>	Iam gelidas Caesar cursu superaverat Alpes, / Ingentesque animo motus, bellumque futurum / Ceperat.
<lucan. 1.185>	Ut ventum est parvi Rubiconis ad undas, / Ingens visa duci Patriae trepidantis imago / Clara per obscuram vultu moestissima noctem, / Turrigero canos effundens vertice crines, / Caesarie lacera, nudisque adstare lacertis, / Et gemitu permixta loqui: Quo tenditis ultra?
<lucan. 1.190>	Quo fertis mea signa, viri?
<lucan. 1.191>	Si iure venitis, / Si cives, huc usque licet.
<lucan. 1.192>	Tum perculit horror / Membra ducis; riguere comae, gressusque coercens / Languor in extrema tenuit vestigia ripa.
<lucan. 1.194>	Mox ait: O magnae qui moenia prospicis urbis / Tarpeia de rupe, Tonans, Phrygiique penates / Gentis Iuleae, et rapti secreta Quirini, / Et residens celsa Latialis Iuppiter Alba, / Vestalesque foci, summique o numinis instar / Roma, fave coeptis.
<lucan. 1.200>	Non te furialibus armis / Persequor.
<lucan. 1.201>	En, adsum, victor terraque marique / Caesar, ubique tuus, liceat modo, nunc quoque, miles.
<lucan. 1.202>	Ille erit, ille nocens, qui me tibi fecerit hostem.
<lucan. 1.203>	Inde moras solvit belli, tumidumque per amnem / Signa tulit propere: sicut squalentibus arvis / Aestiferae Libyes viso leo comminus hoste / Subsedit dubius, totam dum colligit iram; / Mox ubi se saevae stimulavit verbere caudae / Erexitque iubas, vasto et grave murmur hiatu / Infremuit: tum, torta levis si lancea Mauri / Haereat, aut latum subeant venabula pectus, / Per ferrum, tanti securus vulneris, exit.
<lucan. 1.212>	Fonte cadit modico, parvisque impellitur undis / Puniceus Rubicon, cum fervida canduit aestas: /
<lucan. 1.215>	Perque imas serpit valles, et Gallica certus / Limes ab Ausoniis disterminat arva colonis.
<lucan. 1.216>	Tum vires praebebat hiems, atque auxerat undas / Tertia iam gravido pluvialis Cynthia cornu, / Et madidis Euri resolutae flatibus Alpes.
<lucan. 1.219>	Primus in oblicum sonipes opponitur amnem, / Excepturus aquas: molli tum cetera rumpit / Turba vado faciles iam fracti fluminis undas.
<lucan. 1.222>	Caesar ut adversam, superato gurgite, ripam / Attigit, Hesperiae vetitis et constitit arvis: /
<lucan. 1.225>	Hic, ait, hic pacem temerataque iura relinquo; / Te, Fortuna, sequor.
<lucan. 1.226>	Procul hinc iam foedera sunto.
<lucan. 1.226>	Credidimus fatis.
<lucan. 1.227>	Utendum est iudice bello.
<lucan. 1.227>	Sic fatus, noctis tenebris rapit agmina ductor / Impiger, et torto Balearis verbere fundae / Ocior, et missa Parthi post terga sagitta; / Vicinumque minax invadit Ariminum.
<lucan. 1.231>	Ignes / Solis lucifero fugiebant astra relicto, / Iamque dies primos belli visura tumultus / Exoritur.
<lucan. 1.234>	Seu sponte deum, seu turbidus Auster / Impulerit, moestam tenuerunt nubila lucem.
<lucan. 1.235>	Constitit ut capto iussus deponere miles / Signa fore, stridor lituum clangorque tubarum / Non pia concinuit cum rauco classica cornu.
<lucan. 1.238>	Rupta quies populi, stratisque excita iuventus / Diripuit sacris adfixa penatibus arma, / Quae pax longa dabat: nuda iam crate fluentes / Invadunt clypeos, curvataque cuspide pile, / Et scabros nigrae morsu rubiginis enses.
<lucan. 1.243>	Ut notae fulsere aquilae Romanaque signa, / Et celsus medio conspectus in agmine Caesar, / Diriguere metu, gelidus pavor occupat artus, / Et tacito mutos volvunt in pectore questus: /
<lucan. 1.248>	O male vicinis haec moenia condita Gallis, / O tristi damnata loco!
<lucan. 1.249>	Pax alta per omnes / Et tranquilla quies populos: nos praeda furentum / Primaque castra sumus.
<lucan. 1.251>	Melius, Fortuna, dedisses / Orbe sub Eoo sedem gelidaque sub Areto, / Errantesque domos, Latii quam claustra tueri.
<lucan. 1.253>	Nos primi Senonum motus, Cimbrumque furentem / Vidimus, et Martem Libyes, cursumque furoris / Teutonici.
<lucan. 1.256>	Quoties Romam Fortuna lacessit, / Hac iter est bellis.
<lucan. 1.257>	Gemitu sic quisque latenti, / Non ausus timuisse palam: vox nulla dolori / Credita: sed quantum, volucres cum bruma coercet, / Rura silent, mediusque tacet sine murmure pontus, / Tanta quies.
<lucan. 1.261>	Noctis gelidas lux solverat umbras: /
<lucan. 1.262>	Ecce faces belli, dubiaeque in proelia menti / Urgentes addunt stimulos cunctasque pudoris / Rumpunt fata moras: iustos Fortuna laborat / Esse ducis motus, et causas invenit armis.
<lucan. 1.265>	Expulit ancipiti discordes urbe tribunos / Victo iure minax iactatis curia Gracchis.
<lucan. 1.267>	Hos iam mota ducis vicinaque signa petentes / Audax venali comitatur Curio lingua: /
<lucan. 1.270>	Vox quondam populi, libertatemque tueri / Ausus, et armatos plebi miscere potentes.
<lucan. 1.271>	Utque ducem varias volventem pectore curas / Conspexit: Dum voce tuae potuere iuvari, / Caesar, ait, partes, quamvis nolente senatu, / Traximus imperium tunc, cum mihi Rostra tenere / Ius erat, et dubios in te transferre Quirites.
<lucan. 1.276>	Sed postquam leges bello siluere coactae, / Pellimur e patriis laribus, patimurque volentes / Exsilium: tua nos faciet victoria cives.
<lucan. 1.279>	Dum trepidant nullo firmatae robore partes, / Tolle moras.
<lucan. 1.281>	Semper nocuit differre paratis.
<lucan. 1.281>	Par labor atque metus pretio maiore petuntur.
<lucan. 1.282>	Bellantem geminis tenuit te Gallia lustris, / Pars quota terrarum!
<lucan. 1.284>	Facili si proelia pauca / Gesseris eventu, tibi Roma subegerit orbem.
<lucan. 1.285>	Nunc neque te longi remeantem pompa triumphi / Excipit, aut sacras poscunt Capitolia lauros.
<lucan. 1.287>	Livor edax tibi cuncta negat: gentesque subactas / Vix impune feres.
<lucan. 1.289>	Socerum depellere regno / Decretum genero est.
<lucan. 1.290>	Partiri non potes orbem: /
<lucan. 1.291>	Solus habere potes.
<lucan. 1.291>	Sic postquam fatus, et ipsi / In bellum prono tantum tamen addidit irae, / Accenditque ducem, quantum clamore iuvatur / Eleus sonipes, quamvis iam carcere clauso / Immineat foribus, pronusque repagula laxet.
<lucan. 1.295>	Convocat armatos extemplo ad signa maniplos: /
<lucan. 1.297>	Utque satis trepidum, turba coeunte, tumultum / Composuit, vultu dextraque silentia iussit: /
<lucan. 1.299>	Bellorum o socii, qui, mille pericula Martis / Mecum, ait, experti, decimo iam vincitis anno, / Hoc cruor Aretois meruit diffusus in arvis, / Vulneraque et mortes, hiemesque sub Alpibus actae?
<lucan. 1.302>	Non secus ingenti bellorum Roma tumultu / Concutitur, quam si Poenus transcenderit Alpes / Hannibal.
<lucan. 1.305>	Implentur valido tirone cohortes: /
<lucan. 1.306>	In classem cadit omne nemus: terraque marique / Iussus Caesar agi.
<lucan. 1.307>	Quid?
<lucan. 1.307>	si mihi signa iacerent / Marte sub adverso, ruerentque in terga feroces / Gallorum populi?
<lucan. 1.309>	Nunc, cum Fortuna secundis / Mecum rebus agat, superique ad summa vocantes, / Tentamur.
<lucan. 1.311>	Veniat dux longa pace solutus, / Milite cum subito, partesque in bella togatae, / Marcellusque loquax, et nomina vana Catones.
<lucan. 1.313>	Scilicet extremi Pompeium emtique clientes / Continuo per tot sociabunt tempora regno?
<lucan. 1.315>	Ille reget currus, nondum patientibus annis?
<lucan. 1.316>	Ille semel raptos numquam dimittet honores?
<lucan. 1.317>	Quid iam rura querar totum suppressa per orbem, / Ac iussam servire famem?
<lucan. 1.319>	Quis castra timenti / Nescit mixta foro?
<lucan. 1.320>	gladii cum triste minantes / Iudicium insolita trepidum cinxere corona, / Atque auso medias perrumpere milite leges / Pompeiana reum clauserunt signa Milonem?
<lucan. 1.323>	Nunc quoque ne lassum teneat privata senectus, / Bella nefanda parat, suetus civilibus armis, / Et docilis Sullam scelerum vicisse magistrum.
<lucan. 1.326>	Utque ferae tigres numquam posuere furorem, / Quas nemore Hyrcano, matrum dum lustra sequuntur, / Altus caesorum pavit cruor armentorum; / Sic et Sullanum solito tibi lambere ferrum / Durat, Magne, sitis.
<lucan. 1.331>	Nullus semel ore receptus / Pollutas patitur sanguis mansuescere fauces.
<lucan. 1.332>	Quem tamen inveniet tam longa potentia finem?
<lucan. 1.333>	Quis scelerum modus est?
<lucan. 1.334>	Ex hoc te iam, improbe, regno / Ille tuus saltem doceat discedere Sulla.
<lucan. 1.335>	Post Cilicasne vagos, et lassi Pontica regis / Proelia, barbarico vix consummata veneno, / Ultima Pompeio dabitur provincia Caesar, / Quod non, victrices aquilas deponere iussus, / Paruerim?
<lucan. 1.340>	Mihi si merces erepta laborum est, / His saltem longi, non cum duce, praemia belli / Reddantur: miles sub quolibet iste triumphet.
<lucan. 1.342>	Conferet exsanguis quo se post bella senectus?
<lucan. 1.343>	Quae sedes erit emeritis?
<lucan. 1.344>	quae rura dabuntur, / Quae noster veteranus aret?
<lucan. 1.345>	quae moenia fessis?
<lucan. 1.345>	An melius fient piratae, Magne, coloni?
<lucan. 1.346>	Tollite iampridem victricia, tollite signa: /
<lucan. 1.348>	Viribus utendum est, quas fecimus: arma tenenti / Omnia dat, qui iusta negat.
<lucan. 1.349>	Nec numina deerunt: /
<lucan. 1.350>	Nam nec praeda meis, neque regnum quaeritur armis: /
<lucan. 1.351>	Detrahimus dominos urbi servire paratae.
<lucan. 1.351>	Dixerat: at dubium non claro murmure vulgus / Secum incerta fremit: pietas patriique penates / Quamquam caede feras mentes animosque tumentes / Frangunt; sed diro ferri revocantur amore / Ductorisque metu.
<lucan. 1.356>	Summi tunc munera pili / Laelius, emeritique gerens insignia doni, / Servati civis referentem praemia quercum: /
<lucan. 1.359>	Si licet, exclamat, Romani maxime rector / Nominis et ius est, veras expromere voces; / Quod tam lenta tuas tenuit patientia vires, / Conquerimur.
<lucan. 1.362>	Deeratne tibi fiducia nostri?
<lucan. 1.362>	Dum movet haec calidus spirantia corpora sanguis, / Et dum pila valent fortes torquere lacerti, / Degenerem patiere togam, regnumque senatus?
<lucan. 1.365>	Usque adeo miserum est, civili vincere bello?
<lucan. 1.366>	Duc age per Scythiae populos, per inhospita Syrtis / Litora, per calidas Libyae sitientis arenas.
<lucan. 1.368>	Haec manus, ut vitum post terga relinqueret orbem, / Oceani tumidas remo compescuit undas: /
<lucan. 1.371>	Fregit et Arctoo spumantem vertice Rhenum.
<lucan. 1.371>	Iussa sequi tam posse mihi, quam velle necesse est.
<lucan. 1.372>	Nec civis meus est, in quem tua classica, Caesar, / Audiero.
<lucan. 1.374>	Per signa decem felicia castris, / Perque tuos iuro quocumque ex hoste triumphos; / Pectore si fratris gladium, iuguloque parentis / Condere me iubeas, plenaeque in viscera partu / Coniugis, invita peragam tamen omnia dextra; / Si spoliare deos, ignemque immittere templis, / Numina miscebit castrensis flamma Monetae; / Castra super Tusci si ponere Tybridis undas, / Hesperios audax veniam metator in agros.
<lucan. 1.382>	Tu quoscumque voles in planum effundere muros, / His aries actus disperget saxa lacertis: /
<lucan. 1.385>	Illa licet, penitus tolli quam iusseris urbem, / Roma sit.
<lucan. 1.386>	His cunctae simul adsensere cohortes, / Elatasque alte, quaecumque ad bella vocaret, / Promisere manus.
<lucan. 1.388>	It tantus ad aethera clamor, / Quantus, piniferae Boreas cum Thracius Ossae / Rupibus incubuit, curvato robore pressae / Fit sonus, aut rursus redeuntis in aethera silvae.
<lucan. 1.391>	Caesar ut acceptum tam prono milite bellum, / Fataque ferre videt, ne quo languore moretur / Fortunam, sparsas per Gallica rura cohortes / Evocat, et Romam motis petit undique signis.
<lucan. 1.395>	Deseruere cavo tentoria fixa Lemano, / Castraque, quae, Vogesi curvam super ardua rupem, / Pugnaces pictis cohibebant Lingonas armis.
<lucan. 1.398>	Hi vada liquerunt Isarae, qui, gurgite ductus / Per tam multa suo, famae maioris in amnem / Lapsus, ad aequoreas nomen non pertulit undas.
<lucan. 1.401>	Solvuntur flavi longa statione Rutheni: /
<lucan. 1.403>	Mitis Atax Latias gaudet non ferre carinas, / Finis et Hesperiae, promoto limite, Varus: /
<lucan. 1.405>	Quaque sub Herculeo sacratus numine portus / Urget rupe cava pelagus: non Corus in illum / Ius habet, aut Zephyrus: solus sua litora turbat / Circius, et tuta prohibet statione Monoeci.
<lucan. 1.408>	Quaque iacet litus dubium, quod terra fretumque / indicat alternis vicibus, cum funditur ingens / Oceanus, vel cum refugis se fluctibus aufert.
<lucan. 1.411>	Ventus ab extremo pelagus sic axe volutet, / Destituatque ferens; an sidere mota secundo / Tethyos unda vagae lunaribus aestuet horis; / Flammiger an Titan, ut alentes hauriat undas, / Erigat Oceanum, fluctusque ad sidera ducat, / Quaerite, quos agitat mundi labor: at mihi semper / Tu, quaecumque moves tam crebros causa meatus, / Ut superi voluere, late.
<lucan. 1.419>	Tunc rura Nemetis / Qui tenet, et ripas Aturi, qua litore curvo / Molliter admissum claudit Tarbellicus aequor, / Signa movet, gaudetque amoto Santonus hoste: /
<lucan. 1.423>	Et Biturix, longisque leves Suessones in armis: /
<lucan. 1.424>	Optimus excusso Leucus Rhemusque lacerto, / Optima gens flexis in gyrum Sequana frenis: /
<lucan. 1.426>	Et docilis rector rostrati Belga covini: /
<lucan. 1.427>	Arvernique ausi Latios se fingere fratres, / Sanguine ab Iliaco populi; nimiumque rebellis / Nervius, et caesi pollutus sanguine Cottae; / Et qui te laxis imitantur, Sarmata, braccis, / Vangiones: Batavique truces, quos aere recurvo / Stridentes acuere tubae: qua Cinga pererrat / Gurgite: qua Rhodanus raptum velocibus undis / In mare fert Ararim: qua montibus ardua summis / Gens habitat cana pendentes rupe Gebennas: /
<lucan. 1.436>	[Pictones immunes subigunt sua rura; nec ultra / Instabiles Turonas circumsita castra coercent.
<lucan. 1.437>	In nebulis, Meduana, tuis marcere perosus / Andus, iam placida Ligeris recreatur ab unda; / Inclyta Caesareis Genabos dissolvitur alis.]
<lucan. 1.440>	Tu quoque laetatus converti proelia, Trevir: /
<lucan. 1.442>	Et nunc tonse Ligur, quondam per colla decors / Crinibus effusis toti praelate Comatae: /
<lucan. 1.444>	Et quibus immitis placatur sanguine diro / Tentates, horrensque feris altaribus Hesus, / Et Taranis Scythicae non mitior ara Dianae.
<lucan. 1.446>	Vos quoque, qui fortes animas, belloque peremtas / Laudibus in longum vates dimittitis aevum, / Plurima securi fudistis carmina, Bardi.
<lucan. 1.449>	Et vos barbaricos ritus moremque sinistrum / Sacrorum, Druidae, positis repetistis ab armis.
<lucan. 1.451>	Solis nosse deos et coeli numina vobis, / Aut solis nescire datum.
<lucan. 1.453>	Nemora alta remotis / Incolitis lucis.
<lucan. 1.454>	Vobis auctoribus, umbrae / Non tacitas Erebi sedes Ditisque profundi / Pallida regna petunt: regit idem spiritus artus / Orbe alio: longae (canitis si cognita) vitae / Mors media est.
<lucan. 1.458>	Certe populi, quos despcit Arctos, / Felices errore suo, quos ille timorum / Maximus haud urget, leti metus.
<lucan. 1.460>	Inde ruendi / In ferrum mens prona viris, animaeque capaces / Mortis: et ignavum, rediturae parcere vitae.
<lucan. 1.462>	Et vos, cirrigeros bellis arcere Caycos / Oppositi, petitis Romam, Rhenique feroces / Deseritis ripas, et apertum gentibus orbem.
<lucan. 1.465>	Caesar, ut immensae collecto robore vires / Audendi maiora fidem fecere, per omnem / Spargitur Italiam, vicinaque moenia complet.
<lucan. 1.468>	Vana quoque ad veros accessit fama timores, / Irrupitque animos populi, clademque futuram / Intulit, et velox properantis nuntia belli / Innumeras solvit falsa in praeconia linguas.
<lucan. 1.472>	Est, qui, tauriferis ubi se Mevania campis / Explicat, audaces ruere in certamina turmas / Adferat, et, qua Nar Tiberino illabitur amni, / Barbaricas saevi discurrere Caesaris alas: /
<lucan. 1.477>	Ipsum, omnes aquilas collataque signa ferentem, / Agmine non uno densisque incedere castris.
<lucan. 1.478>	Nec, qualem meminere, vident: maiorque ferusque / Mentibus occurrit, victoque immanior hoste.
<lucan. 1.480>	Hunc inter Rhenum populos Alpesque iacentes, / Finibus Arctois patriaque a sede revulsos, / Pone sequi, iussamque feris a gentibus urbem, / Romano spectante, rapi.
<lucan. 1.484>	Sic quisque pavendo / Dat vires famae: nulloque auctore malorum, / Quae finxere timent.
<lucan. 1.486>	Nec solum vulgus inani / Perculsum terrore pavet: sed curia et ipsi / Sedibus exsiluere Patres, invisaque belli / Consulibus fugiens mandat decreta senatus.
<lucan. 1.489>	Tunc quae tuta petant, et quae metuenda relinquant, / Incerti, quo quemque fugae tulit impetus, urgent / Praecipitem populum serieque haerentia longa / Agmina prorumpunt.
<lucan. 1.493>	Credas, aut tecta nefandas / Corripuisse faces, aut iam, quatiente ruina, / Nutantes pendere domos: sic turba per urbem / Praecipiti lymphata gradu, velut unica rebus / Spes foret adflictis, patrios excedere muros, / Inconsulta ruit.
<lucan. 1.498>	Qualis, cum turbidus Auster / Repulit a Libycis immensum Syrtibus aequor, / Fractaque veliferi sonuerunt pondera mali, / Desilit in fluctus, deserta puppe, magister / Navitaque, et, nondum sparsa compage carinae, / Naufragium sibi quisque facit: sic, urbe relicta, / In bellum fugitur.
<lucan. 1.504>	Nullum iam languidus aevo / Evaluit revocare parens, coniunxve maritum / Fletibus, aut patrii, dubiae dum vota salutis / Conciperent, tenuere Lares: nec limine quisquam / Haesit et extremo tunc forsitan urbis amatae / Plenus abit visu: ruit irrevocabile vulgus.
<lucan. 1.509>	O faciles dare summa deos, eademque tueri / Difficiles!
<lucan. 1.511>	Urbem, populis victisque frequentem / Gentibus, et generis, coeat si turba, capacem / Humani, facilem venturo Caesare praedam / Ignavae liquere manus.
<lucan. 1.514>	Cum pressus ab hoste / Clauditur externis miles Romanus in oris, / Effugit exiguo nocturne pericula vallo, / Et subitus rapti munimine cespitis agger / Praebet securos intra tentoria somnos: /
<lucan. 1.519>	Tu tantum audito bellorum nomine, Roma, / Desereris; nox una tuis non credita muris.
<lucan. 1.520>	Danda tamen venia est, tantorum danda pavorum: /
<lucan. 1.522>	Pompeio fugiente, timent.
<lucan. 1.522>	Tum ne qua futuri / Spes saltem trepidas mentes levet, addita fati / Peioris manifesta fides, saperique minaces / Prodigiis terras implerunt, aethera, pontum.
<lucan. 1.525>	Ignota obscurae viderunt sidera noctes, / Ardentemque polum flaminis, coeloque volantes / Obliquas per inane faces, crinemque timendi / Sideris, et terris nutantem regna cometen.
<lucan. 1.529>	Fulgura fallaci micuerunt crebra sereno, / Et varias ignis denso dedit aere formas: /
<lucan. 1.532>	Nunc iaculum longo, nunc sparso lumine lampas / Emicuit coelo.
<lucan. 1.533>	Tacitum sine nubibus ullis / Fulmen, et Arctois rapiens e partibus ignem, / Percussit Latiale caput: stellaeque minores / Per vacuum solitae noctis decurrere tempus, / In medium venere diem: cornuque coacto / Iam Phoebe toto fratrem cum redderet orbe, / Terrarum subita percussa expalluit umbra.
<lucan. 1.539>	Ipse caput medio Titan cum ferret Olympo, / Condidit ardentes atra caligine currus, / Involvitque orbem tenebris, gentesque coegit / Desperare diem: qualem fugiente per ortus / Sole Thyesteae noctem duxere Mycenae.
<lucan. 1.544>	Ora ferox Siculae laxavit Mulciber Aetnae; / Nec tulit in coelum flammas, sed vertice prono / Ignis in Hesperium cecidit latus.
<lucan. 1.547>	Atra Charybdis / Sanguineum fundo torsit mare.
<lucan. 1.548>	Flebile saevi / Latravere canes.
<lucan. 1.549>	Vestali raptus ab ara / Ignis; et ostendens confectas flamma Latinas / Scinditur in partes, geminoque cacumine surgit, / Thebanos imitata rogos.
<lucan. 1.552>	Tunc cardine tellus / Subsedit, veteremque, iugis nutantibus, Alpes / Discussere nivem.
<lucan. 1.554>	Tethys maioribus undis / Hesperiam Calpen, summumque implevit Atlanta.
<lucan. 1.555>	Indigetes flevisse deos, urbisque laborem / Testatos sudore Lares, delapsaque templis / Dona suis, dirasque diem foedasse volucres / Accipimus; silvisque feras sub nocte relictis / Audaces media posuisse cubilia Roma.
<lucan. 1.560>	tunc pecudum faciles humana ad murmura linguae, / Monstrosique hominum partus numeroque modoque / Membrorum, matremque suus conterruit infans: /
<lucan. 1.564>	Diraque per populum Cumanae carmina vatis / Vulgantur.
<lucan. 1.565>	Tunc, quos sectis Bellona lacertis / Saeva movet, cecinere deos: crinemque rotantes / Sanguineum populis ulularunt tristia Galli.
<lucan. 1.567>	Compositis plenae gemuerunt ossibus urnae.
<lucan. 1.568>	Tunc fragor armorum, magnaeque per avia voces / Auditae nemorum: et venientes comminus umbrae.
<lucan. 1.570>	Quique colunt iunctos extremis moenibus agros, / Diffugiunt: ingens urbem cingebat Erinnys, / Excutiens pronam flagranti vertice pinum, / Stridentesque comas: Thebanam qualis Agaven / Impulit, aut saevi contorsit tela Lycurgi / Eumenis: aut qualem iussu Iunonis iniquae / Horruit Alcides, viso iam Dite, Megaeram.
<lucan. 1.577>	Insonuere tubae, et quanto clamore cohortes / Miscentur, tantum nox atra silentibus umbris / Edidit.
<lucan. 1.580>	Et medio visi consurgere Campo / Tristia Sullani cecinere oracula manes: /
<lucan. 1.582>	Tollentemque caput gelidas Anienis ad undas / Agricolae fracto Marium fugere sepulchro.
<lucan. 1.583>	Haec propter placuit Tuscos de more vetusto / Acciri vates.
<lucan. 1.585>	Quorum qui maximus aevo / Aruns incoluit desertae moenia Lucae, / Fulminis edoctus motus, venasque calentes / Fibrarum, et monitus volitantis in aere pennae, / Monstra iubet primum, nullo quae semine discors / Protulerat natura, rapi, sterilique nefandos / Ex utero fetus infaustis urere flammis.
<lucan. 1.591>	Mox iubet et totam pavidis a civibus urbem / Ambiri, et festo purgantes moenia lustro, / Longa per extremos pomoeria cingere fines / Pontifices, sacri quibus est permissa potestas.
<lucan. 1.595>	Turba minor ritu sequitur succincta Gabino, / Vestalemque chorum ducit vittata sacerdos, / Troianam soli cui fas vidisse Minervam.
<lucan. 1.598>	Tunc qui fata deum secretaque carmina servant, / Et lotam parvo revocant Almone Cybellen: /
<lucan. 1.601>	Et doctus volucres augur servare sinistras: /
<lucan. 1.602>	Septemvirque epulis festis, Titiique sodales: /
<lucan. 1.603>	Et Salius, laeto portans ancilia collo: /
<lucan. 1.604>	Attollensque apicem generoso vertice Flamen.
<lucan. 1.604>	Dumque illi effusam longis anfractibus urbem / Circueunt, Aruns dispersos fulminis ignes / Colligit, et terrae moesto cum murmure condit, / Datque locis nomen sacris.
<lucan. 1.608>	tunc admovet aris / Electa cervice marem.
<lucan. 1.609>	Iam fundere Bacchum / Ceperat, obliquoque molas inducere cultro: /
<lucan. 1.611>	Impatiensque diu non grati victima sacri, / Cornua succincti premerent cum torva ministri, / Deposito victum praebebat poplite collum.
<lucan. 1.613>	Nec cruor emicuit solitus: sed vulnere largo / Diffusum rutilo nigrum pro sanguine virus.
<lucan. 1.615>	Palluit attonitus sacris feralibus Aruns, / Atque iram superum raptis quaesivit in extis.
<lucan. 1.617>	Terruit ipse color vatem: nam pallida taetris / Viscera tincta notis, gelidoque infecta cruore / Plurimus adsperso variabat sanguine livor.
<lucan. 1.620>	Cernit tabe iecur madidum: venasque minaces / Hostili de parte videt.
<lucan. 1.622>	Pulmonis anheli / Fibra latet, parvusque secat vitalia limes.
<lucan. 1.623>	Cor iacet: et saniem per hiantes viscera rimas / Emittunt: produntque suas omenta latebras.
<lucan. 1.625>	Quodque (nefas) nullis impune apparuit extis, / Ecce, videt capiti fibrarum increscere molem / Alterius capitis: pars aegra et marcida pendet, / Pars micat et celeri venas movet improba pulsu.
<lucan. 1.629>	His ubi concepit magnorum fata malorum, / Exclamat: Vix fas, superi, quaecumque monetis / Prodere me populis: neque enim tibi summe litavi / Iuppiter hoc sacrum: caesique in pectora tauri / Inferni venere dei.
<lucan. 1.634>	Non fanda timemus: /
<lucan. 1.635>	Sed venient maiora metu.
<lucan. 1.635>	Di visa secundent, / Et fibris sit nulla fides; sed conditor artis / Finxerit ista Tages.
<lucan. 1.637>	Flexa sic omina Tuscus / Involvens multaque tegens ambage canebat.
<lucan. 1.638>	At Figulus, cui cura deos secretaque coeli / Nosse fuit, quem non stellarum Aegyptia Memphis / Aequaret visu, numerisque moventibus astra, / Aut hic errat, ait, nulla cum lege per aevum / Mundus, et incerto discurrunt sidera motu: /
<lucan. 1.644>	Aut, si fata movent, Urbi generique paratur / Humano matura lues.
<lucan. 1.645>	Terraene dehiscent, / Subsidentque urbes?
<lucan. 1.646>	an tollet fervidus aer / Temperiem?
<lucan. 1.647>	segetes tellus infida negabit?
<lucan. 1.647>	Omnis an infusis miscebitur unda venenis?
<lucan. 1.648>	Quod cladis genus, o superi, qua peste paratis / Saevitiam?
<lucan. 1.650>	Extremi multorum tempus in unum / Convenere dies.
<lucan. 1.651>	Summo si frigida coelo / Stella nocens nigros Saturni accenderet ignes, / Deucalioneos fudisset Aquarius imbres, / Totaque diffuso latuisset in aequore tellus.
<lucan. 1.654>	Si saevum radiis Nemeaeum, Phoebe, Leonem / Nunc premeres, toto fluerent incendia mundo, / Succensusque tuis flagrasset curribus aether.
<lucan. 1.657>	Hi cessant ignes: tu, qui flagrante minacem / Scorpion incendis cauda, chelasque peruris, / Quid tantum, Gradive, paras?
<lucan. 1.660>	Nam mitis in alto / Iuppiter occasu premitur, Venerisque salubre / Sidus hebet, motuque celer Cyllenius haeret, / Et coelum Mars solus habet.
<lucan. 1.663>	Cur signa meatus / Deseruere suos, mundoque obscura feruntur: /
<lucan. 1.665>	Ensiferi nimium fulget latus Orionis?
<lucan. 1.665>	Imminet armorum rabies: ferrique potestas / Confundet ius omne manu: scelerique nefando / Nomen erit virtus: multosque exibit in annos / Hic furor.
<lucan. 1.669>	Et superos quid prodest poscere finem?
<lucan. 1.669>	Cum domino pax ista venit.
<lucan. 1.670>	Duc, Roma, malorum / Continuam seriem, clademque in tempora multa / Extrahe, civili tantum iam libera bello.
<lucan. 1.672>	Terruerant satis haec pavidam praesagia plebem: /
<lucan. 1.674>	Sed maiora premunt.
<lucan. 1.674>	Nam qualis vertice Pindi / Edonis Ogygio decurrit plena Lyaeo: /
<lucan. 1.676>	Talis et attonitam rapitur matrona per urbem, / Vocibus his prodens urgentem pectora Phoebum: /
<lucan. 1.678>	Quo feror, o Paean?
<lucan. 1.678>	Qua me super aethera raptam / Constituis terra?
<lucan. 1.679>	Video Pangaea nivosis / Cana iugis, latoque Aemi sub rupe Philippos.
<lucan. 1.680>	Quis furor hic, o Phoebe, doce: quo tela manusque / Romanae miscent acies, bellumque sine hoste est?
<lucan. 1.682>	Quo diversa feror?
<lucan. 1.683>	Primos me ducis in ortus, / Qua mare Lagei mutatur gurgite Nili.
<lucan. 1.684>	Hunc ego, fluminea deformis truncus arena / Qui iacet, agnosco: dubiam super aequora Syrtin / Arentemque feror Libyen, quo tristis Erinnys / Transtulit Emathias acies.
<lucan. 1.688>	Nunc desuper Alpis / Nubiferae colles, atque aeriam Pyrenen / Abripimur.
<lucan. 1.690>	Patriae sedes remeamus in urbis, / Impiaque in medio peraguntur bella senatu.
<lucan. 1.691>	Consurgunt partes iterum, totumque per orbem / Rursus eo.
<lucan. 1.693>	Nova da mihi cernere litora Ponti, / Telluremque novam: vidi iam, Phoebe, Philippos.
<lucan. 1.694>	Haec ait, et lasso iacuit defecta furore.
<lucan. 2.1>	Iamque irae patuere deum, manifestaque belli / Signa dedit mundus:  legesque et foedera rerum / Praescia monstrifero vertit natura tumultu, / Indixitque nefas.
<lucan. 2.4>	Cur hanc tibi, rector Olympi, / Sollicitis visum mortalibus addere curam, / Noscant venturas ut dira per omina clades?
<lucan. 2.6>	Sive parens rerum cum primum informia regna / Materiemque rudem flamma cedente recepit, / Finxit in aeternum caussas, qua cuncta coercet, / Se quoque lege tenens, et saecula iussa ferentem / Fatorum immoto divisit limite mundum: /
<lucan. 2.12>	Sive nihil positum est, sed Fors incerta vagatur, / Fertque refertque vices, et habet mortalia casus: /
<lucan. 2.14>	Sit subitum, quodcumque paras: sit caeca futuri / Mens hominum fati: liceat sperare timenti.
<lucan. 2.15>	Ergo ubi concipiunt, quantis sit cladibus orbi / Constatura fides superum, ferale per urbem / Iustitium: latuit plebeio tectus amictu / Omnis honos: nullos comitata est purpura fasces.
<lucan. 2.19>	Tunc questus tenuere suos, magnusque per omnes / Errabat sine voce dolor.
<lucan. 2.21>	Sic funere primo / Attonitae tacuere domus, cum corpora nondum / Conclamata iacent, nec mater crine soluto / Exigit ad saevos famularum brachia planctus: /
<lucan. 2.25>	Sed cum membra premit fugiente rigentia vita, / Vultusque exanimes, oculosque in morte natantes, / Necdum est ille dolor, sed iam metus: incubat amens, / Miraturque malum.
<lucan. 2.28>	Cultus matrona priores / Deposuit: moestaeque tenent delubra catervae.
<lucan. 2.29>	Hae lacrimis sparsere deos, hae pectora duro / Adfixere solo, lacerasque in limine sacro / Attonitae fudere comas, votisque vocari / Adsuetas crebris feriunt ululatibus aures.
<lucan. 2.33>	Nec cunctae summi templo iacuere Tonantis: /
<lucan. 2.35>	Divisere deos, et nullis defuit aris / Invidiam factura parens: quarum una madentes / Scissa genas, planctu liventes atra lacertos, / Nunc, ait, o miserae contundite pectora matres, / Nunc laniate comas, neve hunc differte dolorem, / Et summis servate malis: nunc flere potestas, / Dum pendet fortuna ducum: cum vicerit alter, / Gaudendum est.
<lucan. 2.42>	His se stimulis dolor ipse lacessit.
<lucan. 2.42>	Nec non bella viri diversaque castra petentes / Effundunt iustas in numina saeva querelas: /
<lucan. 2.45>	O miserae sortis, quod non in Punica nati / Tempora, Cannarum fuimus Trebiaeque iuventus.
<lucan. 2.46>	Non pacem petimus, superi: date gentibus iras: /
<lucan. 2.48>	Nunc urbes excite feras: coniuret in armis / Mundus: Achaemeniis decurrant Medica Susis / Agmina: Massageten Sythicus non adliget Ister: /
<lucan. 2.51>	Fundat ab extremo flavos Aquilone Suevos / Albis, et indomitum Rheni caput: omnibus hostes / Reddite nos populis: civile avertite bellum.
<lucan. 2.53>	Hinc Dacus premat, inde Getes: occurrat Iberis / Alter, ad Eoas hic vertat signa pharetras: /
<lucan. 2.56>	Nulla vacet tibi, Roma, manus.
<lucan. 2.56>	Vel perdere nomen / Si placet Hesperium, superi, collapsus in ignem / Plurimus ad terram per fulmina decidat aether.
<lucan. 2.58>	Saeve parens, utrasque simul partesque ducesque, / Dum nondum meruere, feri.
<lucan. 2.60>	Tantone novorum / Proventu scelerum quaerunt, uter imperet Urbi?
<lucan. 2.61>	Vix tanti fuerat, civilia bella movere, / Ut neuter.
<lucan. 2.63>	Tales pietas peritura querelas / Egerit.
<lucan. 2.64>	At miseros angit sua cura parentes, / Oderuntque gravis vivacia fata senectae, / Servatosque iterum bellis civilibus annos.
<lucan. 2.66>	Atque aliquis, magno quaerens exempla timori, / Non alios, inquit, motus tunc fata parabant, / Cum post Teutonicos victor Libycosque triumphos / Exsul limosa Marius caput abdidit ulva.
<lucan. 2.70>	Stagna udi texere soli laxaeque paludes / Depositum, Fortuna, tuum: mox vincula ferri / Exedere senem, longusque in carcere paedor.
<lucan. 2.73>	Consul e eversa felix moriturus in Urbe / Poenas ante dabat scelerum.
<lucan. 2.75>	Mors ipsa refugit / Saepe virum, frustraque hosti concessa potestas / Sanguinis invisi: primo qui caedis in ictu / Diriguit, ferrumque manu torpente remisit.
<lucan. 2.78>	Viderat immensum tenebroso in carcere lumen / Terribilesque deas scelerum, Mariumque futurum; / Audieratque pavens: Fas haec contingere non est / Colla tibi: debet multas hic legibus aevi, / Ante suam, mortes: vanum depone furorem.
<lucan. 2.83>	Si libet ulcisci deletae funera gentis, / Hunc, Cimbri, servate senem.
<lucan. 2.85>	Non ille favore / Numinis, ingenti superum protectus ab ira, / Vir ferus, et Romam cupienti perdere fato / Suffciens.
<lucan. 2.88>	Idem pelago delatus iniquo / Hostilem in terram, vacuisque mapalibus actus, / Nuda triumphati iacuit per regna Iugurthae, / Et Poenos pressit cineres.
<lucan. 2.91>	Solatia fati / Carthago Mariusque tulit: pariterue iacentes / Ignovere deis.
<lucan. 2.93>	Libycas ibi colligit iras.
<lucan. 2.93>	Ut primum fortuna redit, servilia solvit / Agmina: conflato saevas ergastula ferro / Exeruere manus.
<lucan. 2.96>	Nulli gestanda dabantur / Signa ducis, nisi qui scelerum iam fecerat usum, / Attuleratque in castra nefas.
<lucan. 2.98>	Pro fata!
<lucan. 2.98>	quis ille, / Quis fuit ille dies, Marius quo moenia victor / Corripuit!
<lucan. 2.100>	quantoque gradu mors saeva cucurrit!
<lucan. 2.100>	Nobilitas cum plebe perit: lateque vagatur / Ensis, et a nullo revocatum est pectore ferrum.
<lucan. 2.102>	Stat cruor in templis: multaque rubentia caede / Lubrica saxa madent.
<lucan. 2.104>	Nulli sua profuit aetas.
<lucan. 2.104>	Non senis extremum piguit vergentibus annis / Praecipitasse diem: nec prima in limine vitae / Infantis miseri nascentia rumpere fata.
<lucan. 2.107>	Crimine quo parvi caedem potuere mereri?
<lucan. 2.108>	Sed satis est iam, posse mori.
<lucan. 2.109>	Trahit ipse furoris / Impetus: et, visum lenti, quaesisse nocentem.
<lucan. 2.110>	In numerum pars magna perit: rapuitque cruentus / Victor ab ignota vultus cervice recisos, / Dum vacua pudet ire manu.
<lucan. 2.113>	Spes una salutis, / Oscula pollutae fixisse trementia dextrae.
<lucan. 2.114>	Mille licet gladii mortis nova signa sequantur, / Degener o populus, vix saecula longa decorum / Sic meruisse viris, nedum breve dedecus aevi, / Et vitam, dum Sulla redit.
<lucan. 2.118>	Cui funera vulgi / Flere vacet?
<lucan. 2.119>	Vix te sparsum per viscera, Baebi, / Innumeras intercarpentis membra coronae / Discerpsisse manus: aut te, praesage malorum / Antoni, cuius laceris pendentia canis / Ora ferens miles festae rorantia mensae / Imposuit.
<lucan. 2.124>	Truncos laceravit Fimbria Crassos.
<lucan. 2.124>	Saeva Tribunicio maduerunt robora tabo.
<lucan. 2.125>	Te quoque neglectum violatae, Scaevola, dextrae / Ante ipsum penetrale deae semperque calentes / Mactavere focos: parvum sed fessa senectus / Sanguinis effudit iugulo, flammisque pepercit.
<lucan. 2.129>	Septimus haec sequitur, repetitis fascibus, annus: /
<lucan. 2.131>	Ille fuit vitae Mario modus, omnia passo, / Quae peior fortuna potest, atque omnibus uso, / Quae melior: mensoque, homini quid fata pararent.
<lucan. 2.133>	Iam, quot apud Sacri cecidere cadavera portum, / Aut Collina tulit stratas quot porta catervas, / Tunc cum paene caput mundi rerumque potestas / Mutavit translata locum, Romanaque Samnis / Ultra Caudinas speravit vulnera Furcas!
<lucan. 2.138>	Sulla quoque immensis accessit cladibus ultor.
<lucan. 2.139>	Ille quod exiguum restabat sanguinis Urbi / Hausit: dumque nimis iam putria membra recidit, / Excessit medicina modum, nimiumque secuta est, / Qua morbi duxere, manus.
<lucan. 2.143>	Periere nocentes; / Sed cum iam soli possent superesse nocentes.
<lucan. 2.144>	Tum data libertas odiis, resolutaque legum / Frenis ira ruit.
<lucan. 2.146>	Non uni cuncta dabantur, / Sed fecit sibi quisque nefas.
<lucan. 2.147>	Semel omnia victor / Iusserat.
<lucan. 2.148>	Infandum domini per viscera ferrum / Exegit famulus: nati maduere paterno / Sanguine.
<lucan. 2.150>	Certatum est, cui cervix caesa parentis / Cederet: in fratrum ceciderunt praemia fratres.
<lucan. 2.151>	Busta repleta fuga, permixtaque viva sepultis / Corpora: nec populum latebrae cepere ferarum.
<lucan. 2.153>	Hic laqueo fauces elisaque guttura fregit: /
<lucan. 2.155>	Hic, se praecipiti iaculatus pondere, dura / Dissiluit percussus humo; mortesque cruento / Victori rapuere suas: hic robora busti / Exstruit ipse sui, necdum omni sanguine fuso / Desilit in flammas, et, dum licet, occupat ignes.
<lucan. 2.159>	Colla ducum pilo trepidam gestata per Urbem, / Et medio congesta foro.
<lucan. 2.161>	Cognoscitur illic, / Quidquid ubique iacet scelerum.
<lucan. 2.162>	Non Thracia tantum / Vidit Bistonii stabulis pendere tyranni; / Postibus Antaei Libye: nec Graecia moerens / Tot laceros artus Pisaea flevit in aula.
<lucan. 2.165>	Cum iam tabe fluunt, confusaque tempore multo / Amisere notas, miserorum dextra parentum / Colligit, et pavido subducit cognita furto.
<lucan. 2.168>	Meque ipsum memini, caesi deformia fratris / Ora rogo cupidum vetitisque imponere flammis, / Omnia Sullanae lustrasse cadavera pacis, / Perque omnes truncos, cum qua cervice recisum / Conveniat, quaesisse caput.
<lucan. 2.173>	Quid sanguine manes / Placatos Catuli referam?
<lucan. 2.174>	cum victima tristes / Inferias Marius forsan nolentibus umbris / Pendit, inexpleto non fanda piacula busto: /
<lucan. 2.177>	Cum laceros artus, aequataque vulnera membris / Vidimus, et toto quamvis in corpore caeso / Nil animae letale datum, moremque nefandae / Dirum saevitiae, pereuntis parcere morti.
<lucan. 2.180>	Avulsae cecidere manus, exsectaque lingua / Palpitat, et muto vacuum ferit aera motu.
<lucan. 2.182>	Hic aures, alius spiramina naris aduncae / Amputat: ille cavis evolvit sedibus orbes, / Ultimaque effundit spectatis lumina membris.
<lucan. 2.185>	Vix erit ulla fides, tam saevi criminis unum / Tot poenas cepisse caput.
<lucan. 2.187>	Sic mole ruinae / Fracta sub ingenti miscentur pondere membra: /
<lucan. 2.189>	Nec magis informes veniunt ad litora trunci, / Qui medio periere freto.
<lucan. 2.190>	Quid perdere fructum / Iuvit, et, ut vilem, Marii confundere vultum?
<lucan. 2.191>	Ut scelus hoc Sullas caedesque ostensa placeret, / Agnoscendus erat.
<lucan. 2.193>	Vidit Fortuna colonos / Praenestina suos cunctos simul ense recisos, / Unius populum pereuntem tempore mortis.
<lucan. 2.195>	Tunc flos Hesperiae, Latii iam sola iuventus, / Concidit, et miserae maculavit ovilia Romae.
<lucan. 2.197>	Tot simul infesto iuvenes occumbere leto, / Saepe fames, pelagique furor, subitaeque ruinae, / Aut coeli terraeque lues, aut bellica clades / Numquam poena fuit.
<lucan. 2.201>	Densi vix agmina vulgi / Inter et exsangues, immissa morte, catervas / Victores movere manus.
<lucan. 2.203>	Vix caede peracta / Procumbunt, dubiaque labant cervice: sed illos / Magna premit strages: peraguntque cadavera partem / Caedis: viva graves elidunt corpora trunci.
<lucan. 2.206>	Intrepidus tanti sedit securus ab alto / Spectator sceleris: miseri tot milia vulgi / Non piguit iussisse mori.
<lucan. 2.209>	Congesta recepit / Omnia Tyrrhenus Sullana cadavera gurges.
<lucan. 2.210>	In fluvium primi cecidere, in corpora summi.
<lucan. 2.211>	Praecipites haesere rates, et strage cruenta / Interruptus aquis fluxit prior amnis in aequor.
<lucan. 2.213>	Ad molem stetit unda sequens, dum sanguinis alti / Vis sibi fecit iter, campumque effusa per omnem, / Praecipitique ruens Tiberina ad flumina rivo / Haerentes adiuvit aquas: nec iam alveus amnem, / Nec retinent ripae, redditque cadavera campo.
<lucan. 2.218>	Tandem Tyrrhenas vix eluctatus in undas / Sanguine caeruleum torrenti dividit aequor.
<lucan. 2.220>	Hisne Salus rerum, Felix his Sulla vocari, / His meruit tumulum medio sibi tollere Campo?
<lucan. 2.222>	Haec rursus patienda manent: hoc ordine belli / Ibitur: hic stabit civilibus exitus armis.
<lucan. 2.224>	Quamquam agitant graviora metus, multumque coitur / Humani generis maiore in praelia damno, / Exsulibus Mariis bellorum maxima merces / Roma recepta fuit: nec plus victoria Sullae / Praestitit, invisas penitus quam tollere partes.
<lucan. 2.229>	Hos alio, Fortuna, vocas, olimque potentes / Concurrunt.
<lucan. 2.231>	Neuter civilia bella moveret, / Contentus, quo Sulla fuit.
<lucan. 2.232>	Sic moesta senectus / Praeteritique memor flebat, metuensque futuri.
<lucan. 2.233>	At non magnanimi percussit pectora Bruti / Terror, et in tanta pavidi formidine motus / Pars populi lugentis erat: sed nocte sopora, / Parrhasis obliquos Helice cum verteret axes, / Atria cognati pulsat non ampla Catonis.
<lucan. 2.238>	Invenit insomni volventem publica cura / Fata virum casusque Urbis, cunctisque timentem, / Securumque sui; farique his vocibus orsus: /
<lucan. 2.242>	Omnibus expulsae terris olimque fugatae / Virtutis iam sola fides, quam turbine nullo / Excutiet fortuna tibi; tu mente labantem / Dirige me, dubium certo tu robore firma: /
<lucan. 2.246>	Namque alii Magnum vel Caesaris arma sequantur: /
<lucan. 2.247>	Dux Bruto Cato solus erit.
<lucan. 2.247>	Pacemne tueris, / Inconcussa tenens dubio vestigia mundo?
<lucan. 2.248>	An placuit, ducibus scelerum populique furentis / Cladibus immixtum, civile absolvere bellum?
<lucan. 2.250>	Quemque suas rapiunt scelerata in proelia caussae: /
<lucan. 2.252>	Hos polluta domus, legesque in pace timendae; / Hos ferro fugienda fames, mundique ruinae / Permiscenda fides.
<lucan. 2.254>	Nullum furor egit in arma; / Castra petunt magna victi mercede: tibi uni / Per se bella placent?
<lucan. 2.256>	Quid tot durasse per annos / Profuit immunem corrupti moribus aevi?
<lucan. 2.257>	Hoc solum longae pretium virtutis habebis: /
<lucan. 2.259>	Accipient alios, facient te bella nocentem.
<lucan. 2.259>	Ne tantum, o superi, liceat feralibus armis, / Has etiam movisse manus: nec pila lacertis / Missa tuis caeca telorum in nube ferantur: /
<lucan. 2.263>	Nec tanta in casum virtus eat.
<lucan. 2.263>	Ingeret omnis / Se belli fortuna tibi.
<lucan. 2.264>	Quis nolet in isto / Ense mori, quamvis alieno vulnere labens, / Et scelus esse tuum?
<lucan. 2.266>	Melius tranquilla sine armis / Otia solus ages, sicut coelestia semper / Inconcussa suo volvuntur sidera lapsu.
<lucan. 2.268>	Fulminibus propior terrae succenditur aer, / Imaque telluris ventos tractusque coruscos / Flammarum accipiunt: nubes excedit Olympus / Lege deum.
<lucan. 2.272>	Minimas rerum discordia turbat: /
<lucan. 2.273>	Pacem summa tenent.
<lucan. 2.273>	Quam laete Caesaris aures / Accipient, tantum venisse in proelia civem!
<lucan. 2.274>	Nam praelata suis numquam diversa dolebit / Castra ducis Magni.
<lucan. 2.276>	Nimium placet ipse, Catoni / Si bellum civile placet.
<lucan. 2.277>	Pars magna senatus / Et duce privato gesturus proelia consul / Sollicitant, proceresque alii: quibus adde Catonem / Sub iuga Pompeii, tote iam liber in orbe / Solus Caesar erit.
<lucan. 2.281>	Quodsi pro legibus arma / Ferre iuvat patriis, libertatemque tueri: /
<lucan. 2.283>	Nunc neque Pompeii Brutum nec Caesaris hostem, / Post bellum victoris habes.
<lucan. 2.284>	Sic fatur.
<lucan. 2.284>	At illi / Arcano sacras reddit Cato pectore voces: /
<lucan. 2.286>	Summum, Brute, nefas civilia bella fatemur: /
<lucan. 2.287>	Sed quo fata trahunt, virtus secura sequetur.
<lucan. 2.287>	Crimen erit superis, et me fecisse nocentem.
<lucan. 2.288>	Sidera quis mundumque valet spectare cadentem, / Expers ipse metus?
<lucan. 2.290>	quis, cum ruat arduus aether, / Terra labet, mixto coeuntis pondere mundi, / Compressas tenuisse manus   Gentesne furorem / Hesperium ignotae Romanaque bella sequentur, / Deductique fretis alio sub sidere reges; / Otia solus agam?
<lucan. 2.295>	Procul hunc arcete furorem, / O superi, motura Dahas ut clade Getasque, / Securo me, Roma cadat.
<lucan. 2.297>	Ceu morte parentem / Natorum orbatum, longum producere funus / Ad tumulum iubet ipse dolor: iuvat ignibus atris / Inseruisse manus, constructoque aggere busti / Ipsum atras tenuisse faces: non ante revellar, / Exanimem quam te complectar, Roma, tuumque / Nomen, libertas, et inanem prosequar umbram.
<lucan. 2.303>	Sic eat: immites Romana piacula divi / Plena ferant: nullo fraudemus sanguine bellum.
<lucan. 2.305>	O utinam coelique deis erebique liceret / Hoc caput in cunctas damnatum exponere poenas!
<lucan. 2.307>	Devotum hostiles Decium pressere catervae: /
<lucan. 2.309>	Me geminae figant acies, me barbara telis / Rheni turba petat: cunctis ego pervius hastis / Excipiam medius totius vulnera belli.
<lucan. 2.311>	Hic redimat sanguis populos: hac caede luatur, / Quidquid Romani meruerunt pendere mores.
<lucan. 2.313>	Ad iuga cur faciles populi, cur saeva volentes / Regna pati pereunt?
<lucan. 2.315>	Me solum invadite ferro, / Me frustra leges et inania iura tuentem: /
<lucan. 2.317>	Hic dabit, hic pacem iugulus, finemque laborum / Gentibus Hesperiis: post me regnare volenti / Non opus est bello.
<lucan. 2.319>	Quin publica signa ducemque / Pompeium sequimur?
<lucan. 2.320>	Nec, si fortuna favebit, / Hunc quoque totius sibi ius promittere mundi / Non bene compertum est.
<lucan. 2.322>	Ideo me milite vincat, / Ne sibi se vicisse putet.
<lucan. 2.323>	Sic fatur, et acres / Irarum movit stimulos, iuvenisque calorem / Excitat in nimios belli civilis amores.
<lucan. 2.325>	Interea, Phoebo gelidas pellente tenebras, / Pulsatae sonuere fores: quas sancta relicto / Hortensi moerens irrupit Marcia busto: /
<lucan. 2.329>	Quondam virgo toris melioris iuncta mariti: /
<lucan. 2.330>	Mox, ubi, connubii pretium mercesque, soluta est / Tertia iam soboles, alios fecunda penates / Impletura datur, geminas ex sanguine matris / Permixtura domos.
<lucan. 2.333>	Sed postquam condidit urna / Supremos cineres, miserando concita vultu, / Effusas laniata comas, concussaque pectus / Verberibus crebris, cineresque ingesta sepulcri, / Non aliter placitura viro, sic moesta profatur: /
<lucan. 2.338>	Dum sanguis inerat, dum vis materna, peregi / Iussa, Cato, et geminos excepi foeta maritos.
<lucan. 2.339>	Visceribus lassis, partuque exhausta, revertor / Iam nulli tradenda viro.
<lucan. 2.341>	Da foedera prisci / Illibata tori: da tantum nomen inane / Connubii: liceat tumulo scripsisse, CATONIS / MARCIA; nec dubium longo quaeratur in aevo, / Mutarim primas expulsa, an tradita, taedas.
<lucan. 2.345>	Non me laetorum comitem rebusque secundis / Accipis: in curas venio partemque laborum.
<lucan. 2.347>	Da mihi castra sequi.
<lucan. 2.348>	Cur tuta in pace relinquar, / Et sit civili propior Cornelia bello?
<lucan. 2.349>	Hae flexere virum voces, et, tempora quanquam / Sint aliena toris, iam fato in bella vocante, / Foedera sola tamen, vanaque carentia pompa / Iura placent, sacrisque deos admittere testes.
<lucan. 2.353>	Festa coronato non pendent limine serta; / Infulaque in geminos discurrit candida postes, / Legitimaeque faces, gradibusque adclivis eburnis / Stat torus, et picto vestes discriminat auro: /
<lucan. 2.358>	Turritaque premens frontem matrona corona / Translata vetuit contingere limina planta.
<lucan. 2.359>	Non, timidum nuptae leviter tectura pudorem, / Lutea demissos velarunt flammea vultus: /
<lucan. 2.362>	Balteus haud fluxos gemmis adstrinxit amictus, / Colla monile decens, humerisque haerentia primis / Suppara nudatos cingunt angusta lacertos.
<lucan. 2.364>	Sic, ut erat, moesti servat lugubria cultus, / Quoque modo natos, hoc est amplexa maritum.
<lucan. 2.366>	Obsita funerea celatur purpura lana; / Non soliti lusere sales: nec more Sabino / Excepit tristis convicia festa maritus.
<lucan. 2.369>	Pignora nulla domus, nulli coiere propinqui.
<lucan. 2.370>	Iunguntur taciti, contentique auspice Bruto.
<lucan. 2.371>	Ille nec horrificam sancto dimovit ab ore / Caesariem, duroque admisit gaudia vultu.
<lucan. 2.373>	- / Ut primum tolli feralia viderat arma, / Intonsos rigidam in frontem descendere canos / Passus erat, moestamque genis increscere barbam.
<lucan. 2.376>	Uni quippe vacat studiisque odiisque carenti, / Humanum lugere genus.
<lucan. 2.378>	-   Nec foedera prisci / Sunt tentata tori: iusto quoque robur amori / Restitit.
<lucan. 2.380>	Hi mores, haec duri immota Catonis / Secta fuit: servare modum, finemque tenere, / Naturamque sequi, patriaeque impendere vitam; / Nec sibi, sed toti genitum se credere mundo.
<lucan. 2.383>	Huic epulae, vicisse famem: magnique penates, / Submovisse hiemem tecto: pretiosaque vestis, / Hirtam membra super Romani more Quiritis / Induxisse togam: Venerisque huic maximus usus, / Progenies; Urbi pater est, Urbique maritus: /
<lucan. 2.389>	Iustitiae cultor, rigidi servator honesti: /
<lucan. 2.390>	In commune bonus: nullosque Catonis in actus / Subrepsit partemque tulit sibi nata voluptas.
<lucan. 2.391>	Interea trepido discedens agmine Magnus / Moenia Dardanii tenuit Campana coloni.
<lucan. 2.393>	Haec placuit belli sedes, hinc summa moventi / Hostis in occursum sparsas extendere partes, / Umbrosis mediam qua collibus Apenninus / Erigit Italiam, nullo qua vertice tellus / Altius intumuit, propiusve accessit Olympo.
<lucan. 2.398>	Mons inter geminas medius se porrigit undas / Inferni superique maris: collesque coercent / Hinc Tyrrhena vado frangentes aequora Pisae, / Illinc Dalmaticis obnoxia fluctibus Ancon.
<lucan. 2.402>	Fontibus hic vastis immensos concipit amnes, / Fluminaque in gemini spargit divortia ponti.
<lucan. 2.404>	In laevum cecidere latus veloxque Metaurus, / Crustumiumque rapax, et iunctus Sapis Isauro, / Senaque, et Adriacas qui verberat Aufidus undas: /
<lucan. 2.408>	Quoque magis nullum tellus se solvit in amnem, / Eridanus fractas devolvit in aequora silvas / Hesperiamque exhaurit aquis.
<lucan. 2.410>	Hunc fabula primum / Populea fluvium ripas umbrasse corona: /
<lucan. 2.412>	Cumque, diem pronum transverso limite ducens, / Succendit Phaethon flagrantibus aethera loris, / Gurgitibus raptis penitus tellure perusta, / Hunc habuisse pares Phoebeis ignibus undas.
<lucan. 2.415>	Non minor hic Nilo, si non per plana iacentis / Aegypti Libycas Nilus stagnaret arenas.
<lucan. 2.417>	Nec minor hic Istro, nisi quod, dum permeat orbem / Ister, casuros in quaelibet aequora fontes / Accipit, et Scythicas exit non solus in undas.
<lucan. 2.420>	Dexteriora petens montis declivia Tibrim / Unda facit, Rutubamque cavum.
<lucan. 2.422>	Delabitur inde / Vulturnusque celer, nocturnaeque editor aurae / Sarnus, et umbrosae Liris per regna Maricae / Vestinis impulsus aquis, radensque Salerni / Culta Siler, nullasque vado qui Macra moratus / Alnos, vicinae percurrit in aequora Lunae.
<lucan. 2.427>	Longior educto qua surgit in aera dorso, / Gallica rura videt, devexasque aspicit Alpes.
<lucan. 2.429>	Tunc Umbris Marsisque ferax, domitusque Sabelle / Vomere, piniferis amplexus rupibus omnes / Indigenas Latii populos, non deserit ante / Hesperiam, quam cum Scyllaeis clauditur undis, / Extenditque suas in templa Lacinia rupes; / Longior Italia, donec confinia pontus / Solveret incumbens, terrasque repelleret aequor.
<lucan. 2.436>	At postquam gemino tellus elisa profundo est, / Extremi colles Siculo cessere Peloro.
<lucan. 2.438>	Caesar, in arma furens, nulla, nisi sanguine fuso, / Gaudet habere vias, quod non terat hoste vacantes / Hesperiae fines, vacuosque irrumpat in agros, / Atque ipsum non perdat iter, consertaque bellis / Bella gerat.
<lucan. 2.443>	Non tam portas intrare patentes, / Quam fregisse, iuvat: nec tam patiente colono / Arva premi, quam si ferro populetur et igni.
<lucan. 2.445>	Concessa pudet ire via, civemque videri.
<lucan. 2.446>	Tunc urbes Latii dubiae, varioque favore / Ancipites, quamquam primo terrore ruentis / Cessurae belli, denso tamen aggere firmant / Moenia, et abrupto circumdant undique vallo: /
<lucan. 2.451>	Saxorumque orbes, et quae super eminus hostem / Tela petant, altis murorum turribus aptant.
<lucan. 2.452>	Pronior in Magnum populus, pugnatque minaci / Cum terrore fides: ut, cum mare possidet Auster / Flatibus horrisonis, hunc aequora tota sequuntur: /
<lucan. 2.456>	Si rursus tellus, pulsu laxata tridentis / Aeolii, tumidis immittat fluctibus Eurum, / Quamvis icta novo, ventum tenuere priorem / Aequora, nubiferoque polus cum cesserit Euro, / Vindicat unda Notum.
<lucan. 2.460>	Facilis sed vertere mentes / Terror erat, dubiamque fidem fortuna ferebat.
<lucan. 2.461>	Gens Hetrusca fuga trepidi nudata Libonis, / Iusque sui pulso iam perdidit Umbria Thermo.
<lucan. 2.463>	Nec gerit auspiciis civilia bella paternis / Caesaris audito conversus nomine Sulla.
<lucan. 2.465>	Varus, ut admotae pulsarunt Auximon alae, / Per diversa ruens neglecto moenia tergo, / Qua silvae, qua saxa, fugit.
<lucan. 2.468>	Depellitur arce / Lentulus Asculea.
<lucan. 2.469>	Victor cedentibus instat, / Divertitque acies: solusque ex agmine tanto / Dux fugit, et nullas ducentia signa cohortes.
<lucan. 2.471>	Tu quoque commissae nudatam deseris arcem, / Scipio, Nuceriae: quamquam firmissima pubes / His sedeat castris, iampridem Caesaris armis / Parthorum seducta metu: qua Gallica damna / Supplevit Magnus, dumque ipse ad bella vocaret, / Donavit socero Romani sanguinis usum.
<lucan. 2.477>	At te Corfini validis circumdata muris / Tecta tenent, pugnax Domiti: tua classica servat / Oppositus quondam polluto tiro Miloni.
<lucan. 2.480>	Ut procul immensam campo consurgere nubem, / Ardentesque acies percussis sole corusco / Conspexit telis, Socii, decurrite, dixit, / fluminis ad ripas, undaeque immergite pontem: /
<lucan. 2.485>	Et tu montanis totus nunc fontibus exi, / Atque omnes trahe, gurges, aquas ut spumeus alnos, / Discussa compage, feras.
<lucan. 2.487>	Hoc limite bellum / Haereat, hac hostis lentus terat otia ripa.
<lucan. 2.488>	Praecipitem cohibete ducem: victoria nobis / Hic primum stans Caesar erit.
<lucan. 2.490>	Nec plura locatus, / Devolvit rapidum nequidquam moenibus agmen.
<lucan. 2.491>	Nam prior e campis ut conspicit, amne soluto, / Rumpi Caesar iter, calida prolatus ab ira: /
<lucan. 2.494>	Non satis est, muris latebras quaesisse pavori?
<lucan. 2.494>	Obstruitis campos, fluviisque arcere paratis, / Ignavi?
<lucan. 2.496>	Non, si tumido me gurgite Ganges / Submoveat, stabit iam flumine Caesar in ullo, / Post Rubiconis aquas.
<lucan. 2.498>	Equitum properate catervae: /
<lucan. 2.499>	Ite simul pedites: ruiturum adscendite pontem.
<lucan. 2.499>	Haec ubi dicta, levis totas accepit habenas / In campum sonipes: crebroque simillima nimbo / Trans ripam validi torserunt tela lacerti.
<lucan. 2.502>	Ingreditur pulsa fluvium statione vacantem / Caesar, et ad tutas hostis compellitur arces.
<lucan. 2.504>	Et iam moturas ingentia pondera turres / Erigit, et mediis subrepsit vinea muris: /
<lucan. 2.507>	Ecce, nefas belli, reseratis agmina portis / Captivum traxere ducem, civisque superbi / Constitit ante pedes.
<lucan. 2.509>	Vultu tamen alta minaci / Nobilitas recta ferrum cervice poposcit.
<lucan. 2.510>	Scit Caesar poenamque peti, veniamque timeri.
<lucan. 2.511>	Vive, licet nolis, et nostro munere, dixit, / Cerne diem.
<lucan. 2.513>	Victis iam spes bona partibus esto, / Exemplumque mei: vel, si libet, arma retenta; / Et nihil hac venia, si viceris ipse, paciscor.
<lucan. 2.515>	Fatur, et adstrictis laxari vincula palmis / Imperat.
<lucan. 2.517>	Heu quanto melius vel caede peracta / Parcere Romano potuit fortuna pudori; / Poenarum extremum cui fit, quod castra secutus / Sit patriae Magnumque ducem totumque senatum, / Ignosci.
<lucan. 2.521>	Premit ille graves interritus iras, / Et secum: Romamne petes, pacisque recessus, / Degener?
<lucan. 2.523>	In medios belli non ire furores, / Iamdudum moriture, paras?
<lucan. 2.524>	Rue certus, et omnes / Lucis rumpe moras, et Caesaris effuge munus.
<lucan. 2.525>	Nescius interea capti ducis, arma parabat / Magnus, ut immixto firmaret robore partes.
<lucan. 2.527>	Iamque secuturo iussurus classica Phoebo, / Tentandasque ratus moturi militis iras, / Adloquitur tacitas veneranda voce cohortes: /
<lucan. 2.531>	O scelerum ultores, melioraque signa secuti, / O vere Romana manus, quibus arma senatus / Non privata dedit, voti deposcite pugnam.
<lucan. 2.533>	Ardent Hesperii saevis populatibus agri: /
<lucan. 2.535>	Gallica per gelidas rabies effunditur Alpes: /
<lucan. 2.536>	Iam tetigit sanguis pollutos Caesaris enses.
<lucan. 2.536>	Di melius, belli tulimus quod damna priores.
<lucan. 2.537>	Coeperit inde nefas.
<lucan. 2.538>	Iamiam, me praeside, Roma / Supplicium poenamque petat.
<lucan. 2.539>	Neque enim ista vocari / Proelia iusta decet, patriae sed vindicis iram.
<lucan. 2.540>	Nec magis hoc bellum est, quam cum Catilina paravit / Arsuras in tecta faces, sociusque furoris / Lentulus, exsertique manus vesana Cethegi.
<lucan. 2.543>	O rabies miseranda ducis!
<lucan. 2.544>	Cum fata Camillis / Te, Caesar, magnisque velint miscere Metellis, / Ad Cinnas Mariosque veni.
<lucan. 2.546>	Sternere profecto, / Ut Catulo iacuit Lepidus, nostrasque secures / Passus,   Sicanio tegitur qui Carbo sepulcro, / Quique feros movit Sertorius exsul Iberos.
<lucan. 2.549>	Quamquam, si qua fides, his te quoque iungere, Caesar, / Invideo, nostrasque manus quod Roma furenti / Opposuit.
<lucan. 2.552>	Parthorum utinam post praelia sospes, / Et Scythicis Crassus victor remeasset ab oris, / Ut simili caussa caderes, qua Spartacus hostis.
<lucan. 2.554>	Te quoque si superi titulis accedere nostris / Iusserunt, valet in torquendo dextera pilo: /
<lucan. 2.557>	Peridus haec iterum circum praecordia sanguis / Incaluit: disces non esse ad bella fugaces, / Qui pacem potuere pati.
<lucan. 2.559>	Licet ille solutum / Defectumque vocet, ne vos mea terreat aetas.
<lucan. 2.560>	Dux sit in his castris senior, dum miles in illis.
<lucan. 2.561>	Quo potuit civem populus perducere liber, / Adscendi, supraque nihil, nisi regna, reliqui.
<lucan. 2.563>	Non privata cupit, Romana quisquis in urbe / Pompeium transire parat.
<lucan. 2.565>	Hinc consul uterque, / Hinc acies statura ducum est.
<lucan. 2.566>	Caesarne senatus / Victor erit?
<lucan. 2.567>	Non tam caeco trahis omnia cursu, / Teque nihil, Fortuna, pudet.
<lucan. 2.568>	Multisne rebellis / Gallia iam lustris aetasque impensa labori / Dant animos?
<lucan. 2.570>	Rheni gelidis quod fugit ab undis, / Oceanumque vocans incerti stagna profundi, / Territa quaesitis ostendit terga Britannis?
<lucan. 2.572>	An vanae tumuere minae, quod fama furoris / Expulit armatam patriis e sedibus Urbem?
<lucan. 2.574>	Heu demens, non te fugiunt, me cuncta sequuntur: /
<lucan. 2.576>	Qui cum signa tuli toto fulgentia ponto, / Ante bis exactum quam Cynthia conderet orbem, / Omne fretum metuens pelagi pirata reliquit, / Angustaque domum terrarum in sede poposcit.
<lucan. 2.579>	Idem ego per Sythici profugum divortia Ponti / Indomitum regem, Romanaque fata morantem, / Ad mortem, Sulla felicior, ire coegi.
<lucan. 2.582>	Pars mundi mihi nulla vacat: sed tota tenetur / Terra meis, quocumque iacet sub sole, tropaeis.
<lucan. 2.584>	Hinc me victorem geldas ad Phasidos undas / Arctos habet: calida medius mihi cognitus axis / Aegypto, atque umbras nusquam flectente Syene.
<lucan. 2.587>	Occasus mea iura timent, Tethynque fugacem / Qui ferit Hesperius post omnia flumina Baetis.
<lucan. 2.589>	Me domitus cognovit Arabs, me Marte feroces / Heniochi, notique erepto vellere Colchi.
<lucan. 2.591>	Cappadoces mea signa timent: et dedita sacris / Incerti Iudaea dei, mollisque Sophene.
<lucan. 2.593>	Armenios, Cilicasque feros, Taurosque subegi.
<lucan. 2.594>	Quod socero bellum, praeter civile, reliqui?
<lucan. 2.595>	Verba ducis nullo partes clamore sequuntur, / Nec matura petunt promissae classica pugnae.
<lucan. 2.597>	Sensit et ipse metum Magnus; placuitque referri / Signa, nec in tantae discrimina mittere pugnae / Iam victum fama non visi Caesaris agmen.
<lucan. 2.600>	Pulsus ut armentis primo certamine taurus / Silvarum secreta petit, vacuosque per agros / Exsul in adversis explorat cornua truncis; / Nec redit in pastus, nisi cum cervice recepta / Excussi placuere tori: mox reddita victor / Quoslibet in saltus comitantibus agmina tauris / Invito pastore trahit: sic viribus impar / Tradidit Hesperiam, profugusque per Apula rura / Brundusii tutas conscendit Magnus in arces.
<lucan. 2.609>	Urbs est Dictaeis olim possessa colonis, / Quos profugos Creta vexere per aequora puppes / Cecropiae, victum mentitis Thesea velis.
<lucan. 2.612>	Hac latus angustum iam se cogentis in arcum / Hesperiae tenuem producit in aequora linguam, / Hadriacas flexis claudit quae cornibus undas.
<lucan. 2.615>	Nec tamen hoc arctis immissum faucibus aequor / Portus erat, si non violentos insula Coros / Exciperet saxis, lapsasque refunderet undas.
<lucan. 2.618>	Hinc illinc montes scopulosae rupis aperto / Opposuit natura mari, flatusque removit, / Ut tremulo starent contentae fune carinae.
<lucan. 2.621>	Hinc late patet omne fretum, seu vela ferantur / In portus, Corcyra, tuos, seu laeva petatur / Illyris Ionias vergens Epidamnos in undas / Huc fuga nautarum, cum totas Hadria vires / Movit, et in nubes abiere Ceraunia, quumque / Spumoso Calaber perfunditur aequore Sason.
<lucan. 2.627>	Ergo ubi nulla fides rebus post terga relictis, / Nec licet ad duros Martem convertere Iberos, / Cum mediae iaceant immensis tractibus Alpes: /
<lucan. 2.631>	Tum subole ex tanta natum, cui firmior aetas, / Adfatur: Mundi iubeo tentare recessus.
<lucan. 2.632>	Euphratem Nilumque move, quo nominis usque / Nostri fama venit, quas est vulgata per urbes / Post me Roma ducem.
<lucan. 2.635>	Sparsos per rura colonos / Redde mari Cilicas.
<lucan. 2.636>	Pharios hinc concute reges, / Tigranemque meum.
<lucan. 2.637>	Nec Pharnacis arma relinquas, / Admoneo, nec tu populos utraque vagantes / Armenia, Pontique feras per litora gentes, / Rhipaeasoue manus, et quas tenet aequore denso / Pigra palus Scythici patiens Maeotica plaustri.
<lucan. 2.641>	Sed quid plura moror?
<lucan. 2.642>	totos mea, nate, per ortus / Bella feres, totoque urbes agitabis in orbe / Perdomitas: omnes redeant in castra triumphi.
<lucan. 2.644>	Et vos, qui Latios signatis nomine fastos, / Primus in Epirum Boreas agat: inde per arva / Graiorum  Macetumque novas adquirite vires, / Dum paci dat tempus hiems.
<lucan. 2.648>	Sic fatur, et omnes / Iussa gerunt, solvuntque cavas a litore puppes.
<lucan. 2.649>	At numquam patiens pacis longaeque quietis / Armorum, ne quid fatis mutare liceret, / Adsequitur, generique premit vestigia Caesar.
<lucan. 2.652>	Sufficerent aliis primo tot moenia cursu / Rapta, tot oppressae depulsis hostibus arces: /
<lucan. 2.655>	Ipsa, caput mundi, bellorum maxima merces, / Roma, capi facilis.
<lucan. 2.656>	Sed Caesar, in omnia praeceps, / Nil actum credens, cum quid superesset agendum, / Instat atrox: et adhuc, quamvis possederit omnem / Italiam, extremo sedeat quod litore Magnus, / Communem tamen esse dolet: nec rursus aperto / Vult hostes errare freto, sed molibus undas / Obstruit, et latum deiectis rupibus aequor.
<lucan. 2.662>	Cedit in immensum cassus labor: omnia pontus / Haurit saxa vorax, montesque immiscet arenis: /
<lucan. 2.665>	Ut maris Aegaei medias si celsus in undas / Depellatur Eryx, nullae tamen aequore rupes / Emineant; vel si convulso vertice Gaurus / Decidat in fundum penitus stagnantis Averni.
<lucan. 2.668>	Ergo ubi nulla vado tenuit sua pondera moles, / Tunc placuit caesis innectere vincula silvis, / Roboraque immensis late religare catenis.
<lucan. 2.671>	Tales fama canit tumidam super aequora Xerxem / Construxisse vias, multum cum pontibus ausus, / Europamque Asiae, Sestonque admovit Abydo, / Incessitque fretum rapidi super Hellesponti, / Non Eurum Zephyrumque timens; cum vela ratesque / In medium deferret Athon.
<lucan. 2.677>	Sic ora profundi / Arctantur casu nemorum: tunc aggere multo / Surgit opus, longaeque tremunt super aequor turres.
<lucan. 2.679>	Pompeius tellure nova compressa profundi / Ora videns, curis animum mordacibus angi, / Ut reseret pelagus, spargatque per aequora bellum.
<lucan. 2.682>	Saepe Noto plenae, tensisque rudentibus actae / Ipsa maris per claustra rates fastigia molis / Discussere salo, spatiumque dedere carinis: /
<lucan. 2.686>	Tortaque per tenebras validis ballista lacertis, / Multifidas iaculata faces.
<lucan. 2.687>	Ut tempora tandem / Furtivae placuere fugae: ne litora clamor / Nauticus exagitet, neu buccina dividat horas, / Neu tuba praemonitos perducat ad aequora nautas, / Praecepit sociis.
<lucan. 2.691>	Iam coeperat ultima Virgo / Phoebum laturas ortu praecedere Chelas, / Cum taciti solvere rates.
<lucan. 2.693>	Non anchora voces / Movit, dum spissis avellitur uncus arenis: /
<lucan. 2.695>	Dum iuga curvantur mali, dumque ardua pinus / Erigitur, pavidi classis siluere magistri: /
<lucan. 2.697>	Strictaque pendentes deducunt carbasa nautae, / Nec quatiunt validos, ne silibet aura, rudentes.
<lucan. 2.698>	Dux etiam votis hoc te, Fortuna, precatur, / Quam retinere vetas, liceat sibi perdere saltem / Italiam.
<lucan. 2.701>	Vix fata sinunt: nam murmure vasto / Impulsum rostris sonuit mare, fluctuat unda, / Totque carinarum permixtis aequora sulcis.
<lucan. 2.703>	Ergo hostes portis, quas omnes solverat urbis / Cum fato conversa fides, murisque recepti, / Praecipiti cursu flexi per cornua portus / Ora petunt, pelagusque dolent contingere classes.
<lucan. 2.707>	Heu pudor!
<lucan. 2.708>	exigua est fugiens victoria Magnus.
<lucan. 2.708>	Angustus puppes mittebat in aequora limes, / Arctior Euboica, qua Chalcida verberat, unda.
<lucan. 2.710>	Hic haesere rates geminae, classique paratas / Excepere manus: tractoque in litora bello / Hic primum rubuit civili sanguine Nereus.
<lucan. 2.713>	Cetera classis abit, summis spoliata carinis: /
<lucan. 2.715>	Ut, Pagasaea ratis peteret cum Phasidos undas, / Cyaneas tellus emisit in aequora cautes; / Rapta puppe minor subducta est montibus Argo, / Vanaque percussit pontum Symplegas inanem, / Et statura redit.
<lucan. 2.719>	Iam Phoebum urgere monebat / Non idem Eoi color aetheris, albaque nondum / Lux rubet, et flammas propioribus eripit astris: /
<lucan. 2.722>	Et iam Pleias hebet, flexi iam plaustra Bootae / In faciem puri redeunt languentia coeli, / Maioresque latent stellae, calidumque refugit / Lucifer ipse diem.
<lucan. 2.725>	Pelagus iam, Magne, tenebas, / Non ea fata ferens, quae, cum super aequora toto / Praedonem sequerere mari.
<lucan. 2.727>	Lassata triumphis / Destituit Fortuna tuis.
<lucan. 2.728>	Cum coniuge pulsus, / Et natis, totosque trahens in bella penates, / Vadis adhuc ingens, populis comitantibus, exsul.
<lucan. 2.730>	Quaeritur indignae sedes longinqua ruinae.
<lucan. 2.731>	Non, quia te superi patrio privare sepulchro / Maluerint, Phariae busto damnantur arenae: /
<lucan. 2.734>	Parcitur Hesperiae; procul hoc ut in orbe remoto / Abscondat Fortuna nefas, Romanaque tellus / Immaculata sui servetur sanguine Magni.
<lucan. 3.1>	Propulit ut classem velis cedentibus Auster / Incumbens, mediumque rates movere profundum, / Omnis in Ionios spectabat navita fluctus: /
<lucan. 3.4>	Solus ab Hesperia non flexit lumina terra / Magnus, dum patrios portus, dum litora numquam / Ad visus reditura suos, tectumque cacumen / Nubibus, et dubios cernit vanescere montes.
<lucan. 3.7>	Inde soporifero cesserunt languida somno / Membra ducis.
<lucan. 3.9>	Diri tum plena horroris imago / Visa caput moestum per hiantes  Iulia terras / Tollere, et accenso furialis stare sepulcro.
<lucan. 3.11>	Sedibus Elysiis campoque expulsa piorum / Ad Stygias, inquit, tenebras manesque nocentes, / Post bellum civile trahor.
<lucan. 3.14>	Vidi ipsa tenentes / Eumenidas, quaterent quas vestris lampadas armis.
<lucan. 3.15>	Praeparat innumeras puppes Acherontis adusti / Portitor: in multas laxantur Tartara poenas.
<lucan. 3.17>	Vix operi cunctae dextra properante sorores / Sufficiunt: lassant rumpentes stamina Parcas.
<lucan. 3.19>	Coniuge me laetos duxisti, Magne, triumphos: /
<lucan. 3.21>	Fortuna est mutata toris: semperque potentes / Detrahere in cladem fato damnata maritos, / En nupsit tepido pellex Cornelia busto.
<lucan. 3.23>	Haereat illa tuis per bella, per aequora signis, / Dum non securos liceat mihi rumpere somnos, / Et nullum vestro vacuum sit tempus amori, / Sed teneat Caesarque dies, et Iulia noctes.
<lucan. 3.27>	Me non Lethaeae, coniux, oblivia ripae / Immemorem fecere tui, regesque silentum / Permisere sequi.
<lucan. 3.30>	Veniam, te bella gerente, / In medias acies.
<lucan. 3.31>	Numquam tibi, Magne, per umbras / Perque meos manes generum non esse licebit.
<lucan. 3.32>	Abscidis frustra ferro tua pignora.
<lucan. 3.33>	Bellum / Te faciet civile meum.
<lucan. 3.34>	Sic fata, refugit / Umbra per amplexus trepidi dilapsa mariti.
<lucan. 3.35>	Ille, dei quamvis cladem manesque minentur, / Maior in arma ruit, certa cum mente malorum.
<lucan. 3.37>	Et, quid, ait, vani terremur imagine visus?
<lucan. 3.38>	Aut nihil est sensus animis a morte relictum, / Aut mors ipsa nihil.
<lucan. 3.40>	Titan iam pronus in undas / Ibat, et igniferi tantum demerserat orbis, / Quantum deesse solet lunae, seu plena futura est, / Seu iam plena fuit: tunc obtulit hospita tellus / Puppibus accessus faciles: legere rudentes, / Et posito remis petierunt litora malo.
<lucan. 3.45>	Caesar, ut emissas venti rapuere carinas, / Absconditque fretum classes, et litore solus / Dux stetit Hesperio, non illum gloria pulsi / Laetificat Magni: queritur quod tuta per aequor / Terga ferant hostes.
<lucan. 3.50>	Neque enim iam sufficit ulla / Praecipiti fortuna viro: nec vincere tanti, / Ut bellum differret, erat.
<lucan. 3.52>	Tunc pectore curas / Expulit armorum, pacique intentus agebat, / Quoque modo vanos populi conciret amores, / Gnarus et irarum caussas, et summa favoris / Annona momenta trahi.
<lucan. 3.56>	Namque adserit urbes / Sola fames, emiturque metus, cum segne potentes / Vulgus alunt.
<lucan. 3.58>	Nescit plebes ieiuna timere.
<lucan. 3.58>	Curio Sicanias transcendere iussus in urbes, / Qua mare tellurem subitis aut obruit undis, / Aut scidit, et medias fecit sibi litora terras.
<lucan. 3.61>	Via illic ingens pelagi, semperque laborant / Aequora, ne rupti repetant confinia montes.
<lucan. 3.63>	Bellaque Sardoas etiam sparguntur in oras.
<lucan. 3.64>	Utraque frugiferis est insula nobilis arvis, / Nec plus Hesperiam longinquis messibus ullae, / Nec Romana magis complerunt horrea terrae.
<lucan. 3.67>	Ubere vix glebae superat, cessantibus Austris, / Cum medium nubes Borea cogente sub axem / Effusis magnum Libye tulit imbribus annum.
<lucan. 3.70>	Haec ubi sunt provisa duci, tunc agmina victor / Non armata trahens, sed pacis habentia vultum, / Tecta petit patriae.
<lucan. 3.73>	Pro, si remeasset in Urbem, / Gallorum tantum populis Arctoque subacta, / Quam seriem rerum longa praemittere pompa, / Quas potuit belli facies!
<lucan. 3.76>	Ut vincula Rheno, / Oceanoque daret!
<lucan. 3.77>	Celsos ut Gallia currus / Nobilis, et flavis sequeretur mixta Britannis!
<lucan. 3.78>	Perdidit o qualem vincendo plura triumphum!
<lucan. 3.79>	Non ilium laetis vadentem coetibus urbes, / Sed tacitae videre metu.
<lucan. 3.81>	Non constitit usquam / Obvia turba duci.
<lucan. 3.82>	Gaudet tamen esse timori / Tam magno populis, et se non mallet amari.
<lucan. 3.83>	Iamque et praecipites superaverat Anxuris arces, / Et qua Pontinas via dividit uda paludes, / Qua sublime nemus, Scythicae qua regna Dianae; / Quaque iter est Latiis ad summam fascibus Albam: /
<lucan. 3.88>	Excelsa de rupe procul iam prospicit Urbem, / Arctoi toto non visam tempore belli: /
<lucan. 3.90>	Miraturque suae, sic fatus, moenia Romae: /
<lucan. 3.91>	Tene, deum sedes, non ullo Marte coacti / Deseruere viri!
<lucan. 3.92>	Pro qua pugnabitur urbe?
<lucan. 3.92>	Di melius, quod non Latias Eous in oras / Nunc furor incubuit, nec iuncto Sarmata velox / Pannonio, Dacisque Getes admixtus: habenti / Tam pavidum tibi, Roma, ducem Fortuna pepercit, / Quod bellum civile fuit.
<lucan. 3.97>	Sic fatur, et urbem / Adtonitam terrore subit.
<lucan. 3.98>	Namque ignibus atris / Creditur, ut captae, rapturus moenia Romae, / Sparsurusque deos.
<lucan. 3.100>	Fuit haec mensura timoris: /
<lucan. 3.101>	Velle putant, quaecumque potest.
<lucan. 3.101>	Non omina festa, / Non fictas laeto voces simulare tumultu: /
<lucan. 3.103>	Vix odisse vacat  Phoebea palatia complet / Turba Patrum, nullo cogendi iure senatus, / E latebris educta suis.
<lucan. 3.105>	Non consule sacrae / Fulserunt sedes: non proxima lege potestas / Praetor adest: vacuaeque loco cessere curules, / Omnia Caesar erat.
<lucan. 3.108>	Privatae curia vocis / Testis adest.
<lucan. 3.109>	Sedere Patres censere parati, / Si regnum, si templa sibi, iugulumque senatus, / Exsiliumque petat.
<lucan. 3.111>	Melius, quod plura iubere / Erubuit, quam Roma pati.
<lucan. 3.112>	Tamen exit in iram, / Viribus an possent obsistere iura, per unam / Libertas experta virum: pugnaxque Metellus / Ut videt ingenti Saturnia templa revelli / Mole, rapit gressus, et Caesaris agmina rumpens, / Ante fores nondum reseratae constitit aedis.
<lucan. 3.117>	(Usque adeo solus ferrum mortemque timere / Auri nescit amor. Pereunt discrimine nullo / Amissae leges: sed, pars vilissima rerum, / Certamen movistis, opes) prohibensque rapina / Victorem, clara testatur voce Tribunus: /
<lucan. 3.123>	Non nisi per nostrum vobis percussa patebunt / Templa latus, nullasque feres nisi sanguine sacro / Sparsas, raptor, opes.
<lucan. 3.125>	Certe violata potestas / Invenit ista deos: Crassumque in bella secutae / Saeva tribunitiae voverunt proelia dirae.
<lucan. 3.127>	Detege iam ferrum: neque enim tibi turba verenda est, / Spectatrix scelerum: deserta stamus in urbe.
<lucan. 3.129>	Non feret e nostro sceleratus praemia miles: /
<lucan. 3.131>	Sunt quos prosternas populi, quae moenia dones.
<lucan. 3.131>	Pacis ad exhaustae spolium non cogit egestas: /
<lucan. 3.133>	Bellum Caesar habes.
<lucan. 3.133>	His magnam victor in iram / Vocibus accensus: Vanam spem mortis honestae / Concipis: haud, inquit, iugulo se polluet isto / Nostra, Metelle, manus.
<lucan. 3.136>	Dignum te Caesaris ira / Nullus honos faciet.
<lucan. 3.137>	Te vindice tuta relicta est / Libertas?
<lucan. 3.138>	Non usque adeo permiscuit imis / Longus summa dies, ut non, si voce Metelli / Servantur leges, malint a Caesare tolli.
<lucan. 3.140>	Dixerat, et, nondum foribus cedente tribuno, / Aerior ira subit: saevos circumspicit enses, / Oblitus simulare togam.
<lucan. 3.143>	Tum Cotta Metellum / Compulit audaci nimium desistere coepto.
<lucan. 3.144>	Libertas, inquit, populi, quem regna coercent, / Libertate perit; cuius servaveris umbram, / Si, quidquid iubeare, velis.
<lucan. 3.147>	Tot rebus iniquis / Paruimus victi: venia est haec sola pudoris, / Degenerisque metus, nil iam potuisse negari.
<lucan. 3.149>	Ocius avertat diri mala semina belli.
<lucan. 3.150>	Damna movent populos, si quos sua iura tuentur.
<lucan. 3.151>	Non sibi, sed domino gravis est, quae servit, egestas.
<lucan. 3.152>	Protinus abducto patuerunt templa Metello.
<lucan. 3.153>	Tunc rupes Tarpeia sonat, magnoque reclusas / Testatur stridore fores; tunc conditus imo / Eruitur templo, multis intactus ab annis, / Romani census populi, quem Punica bella, / Quem dederat Perses, quem victi praeda Philippi: /
<lucan. 3.159>	Quod tibi, Roma, fuga Pyrrhus trepidante reliquit, / Quo te Fabricius regi non vendidit auro, / Quidquid parcorum mores servastis avorum, / Quod dites Asiae populi misere tributum, / Victorique dedit Minoia Creta Metello, / Quod Cato longinqua vexit super aequora Cypro.
<lucan. 3.164>	Tunc orientis opes, captorumque ultima regum / Quae Pompeianis praelata est gaza triumphis / Egeritur: tristi spoliantur templa rapina; / Pauperiorque fuit tunc primum Caesare Roma.
<lucan. 3.168>	Interea totum Magni fortuna per orbem / Secum casuras in proelia moverat urbes.
<lucan. 3.170>	Proxima vicino vires dat Graecia bello.
<lucan. 3.171>	Phocaicas Amphissa manus scopulosaque Cirrha, / Parnasusque iugo misit desertus utroque.
<lucan. 3.173>	Boeoti coiere duces, quos impiger ambit / Fatidica Cephisos aqua, Cadmeaque Dirce, / Pisaeaeque manus, populisque per aequora mittens / Sicaniis Alpheus aquas.
<lucan. 3.177>	Tunc Maenala liquit / Arcas, et Herculeam miles Trachinins Oeten.
<lucan. 3.178>	Thesproti, Dryopesque ruunt, quercusque silentes / Chaonio veteres liquerunt vertice Selloe.
<lucan. 3.180>	Exhausit totas quamvis delectus Athenae, / Exiguae Phoebea tenent navalia puppes.
<lucan. 3.182>	Tresque petunt veram credi Salamiua carinae.
<lucan. 3.183>	Iam dilecta Iovi centenis venit in arma / Creta vetus populis, Cnososque agitare pharetras / Docta, nec Eois peior Gortyna sagittis.
<lucan. 3.186>	Tunc qui Dardaniam tenet Oricon, et vagus altis / Dispersus silvis Athamas, et nomine prisco / Encheliae, versi testantes funera Cadmi, / Colchis et Adriacas spumans Apsyrtis in undas, / Et Penei qui rura colunt, quorumque labore / Thessalus Aemoniam vomer proscindit Iolcon.
<lucan. 3.192>	Inde lacessitum primo mare, cum rudis Argo / Miscuit ignotas temerato litore gentes, / Primaque cum ventis pelagique furentibus undis / Composuit mortale genus, fatisque per illam / Accessit mors una ratem.
<lucan. 3.197>	Tunc linquitur Aemus / Thracius, et populum Pholoe mentita biformem.
<lucan. 3.198>	Deseritur Strymon tepido committere Nilo / Bistonias consuetus aves, et barbara Cone / Sarmaticas ubi perdit aquas, sparsamque profundo / Multifidi Peucen unum caput adluit latri: /
<lucan. 3.203>	Mysiaque, et gelido tellus perfusa Cayco / Idalis, et nimium glebis exilis Arisbe.
<lucan. 3.204>	Quique colunt Pitanen, et quae tua munera Pallas / Lugent damnatae Phoebo victore Celaenae: /
<lucan. 3.207>	Qua celer et ripis descendens Marsya rectis / Errantem Maeandron adit, mixtusque refertur: /
<lucan. 3.209>	Passaque ab auriferis tellus exire metallis / Pactolon: qua culta secat non vilior Hermus.
<lucan. 3.210>	Iliacae quoque signa manus, perituraque castra / Ominibus petiere suis: nec fabula Troiae / Continuit, Phrygiique ferens se Caesar Iuli.
<lucan. 3.213>	Accedunt Syriae populi; desertus Orontes, / Et felix, (sic fama) Ninos: ventosa Damascos, / Gazaque, et arbusto palmarum dives Idume.
<lucan. 3.216>	Et Tyros instabilis, pretiosaque murice Sidon.
<lucan. 3.217>	Has ad bella rates non flexo limite ponti, / Certior haud ullis duxit Cynosura carinis.
<lucan. 3.219>	Phoenices primi, famae si creditur, ausi / Mansuram rudibus vocem signasse figuris.
<lucan. 3.221>	Nondum flumineas Memphis contexere biblos / Noverat: et saxis tantum volucresque feraeque / Sculptaque servabant magicas animalia linguas.
<lucan. 3.224>	Deseritur Taurique nemus, Perseaque Tarsos, / Coryciumque patens exesis rupibus antrum, / Mallos, et extremae resonant navalibus Aegae.
<lucan. 3.227>	Itque Cilix iusta, iam non pirata, carina.
<lucan. 3.228>	Movit et Eoos bellorum fama recessus, / Qua colitur Ganges, toto qui solus in orbe / Ostia nascenti contraria solvere Phoebo / Audet, et adversum fluctus impellit in Eurum: /
<lucan. 3.233>	Hic, ubi Pellaeus, post Tethyos aequora, ductor / Constitit, et magno vinci se fassus ab orbe est.
<lucan. 3.234>	Quaque ferens rapidum diviso gurgite fontem / Vastis Indus aquis mixtum non sentit Hydaspen.
<lucan. 3.236>	Quique bibunt tenera dulces ab arundine succos, / Et qui tingentes croceo medicamine crinem / Fluxa coloratis adstringunt carbasa gemmis.
<lucan. 3.239>	Quique suas struxere pyras, vivique calentes / Conscendere rogos.
<lucan. 3.241>	Pro, quanta est gloria genti, / Iniecisse manum fatis, vitaque repletos, / Quod superest, donasse deis!
<lucan. 3.243>	Venere feroces / Cappadoces; duri populus nunc cultor Amani, / Armeniusque tenens volventem saxa Niphaten: /
<lucan. 3.246>	Aethera tangentes silvas liquere Coatrae.
<lucan. 3.246>	Ignotum vobis, Arabes, venistis in orbem, / Umbras mirati nemorum non ire sinistras.
<lucan. 3.248>	Tunc furor extremos movit Romanus Oretas, / Carmanosque duces, quorum deflexus in Austrum / Aether, non totam mergi tamen adspicit Arcton; / Lucet et exigua velox ibi nocte Bootes.
<lucan. 3.252>	Aethiopumque solum, quod non premeretur ab ulla / Signiferi regione poli, nisi, poplite lapso, / Ultima curvati procederet ungula Tauri.
<lucan. 3.255>	Quaque caput rapido tollit cum Tigride magnus / Euphrates, quos non diversis fontibus edit / Persis, et incertum, tellus si misceat amnes, / Quod potius sit nomen aquis.
<lucan. 3.259>	Sed sparsus in agros / Fertilis Euphrates Phariae vice fungitur undae: /
<lucan. 3.261>	At Tigrim subito tellus absorbet hiatu, / Occultosque tegit cursus, rursusque renatum / Fonte novo flumen pelagi non abnegat undis.
<lucan. 3.263>	Inter Caesareas acies diversaque signa / Pugnaces dubium Parthi tenuere favorem, / Contenti fecisse duos.
<lucan. 3.266>	Tinxere sagittas / Errantes Scythiae populi, quos gurgite Bactros / Includit gelido, vastisque Hyrcania silvis.
<lucan. 3.268>	Hinc Lacedaemonii, moto gens aspera freno, / Heniochi, saevisque affinis Sarmata Moschis.
<lucan. 3.270>	Colchorum qua rura secat ditissima Phasis: /
<lucan. 3.272>	Qua Croeso fatalis Halys, qua vertice lapsus / Rhipaeo Tanais diversi nomina mundi / Imposuit ripis, Asiaeque et terminus idem / Europae, mediae dirimens confinia terrae, / Nunc huc, nunc illuc, qua flectitur, ampliat orbem.
<lucan. 3.276>	Quaque fretum torrens Maeotidos egerit undas, / Pontus et Herculeis aufertur gloria metis, / Oceanumque negat solas admittere Gades.
<lucan. 3.279>	Hinc Essedoniae gentes, auroque ligatas / Substringens, Arimaspe, comas: hinc fortis Arius, / Longaque Sarmatici solvens ieiunia belli / Massagetes quo fugit equo; volucresque Geloni.
<lucan. 3.283>	Non, cum Memnoniis deducens agmina regnis / Cyrus, et effusis numerato milite telis / Descendit Perses, fraternique ultor amoris / Aequora cum tantis percussit classibus, unum / Tot reges habuere ducem.
<lucan. 3.288>	Colere nec umquam / Tam variae cultu gentes, tam dissona vulgi / Ora.
<lucan. 3.290>	Tot immensae comites missura ruinae / Excivit populos, et dignas funere Magni / Exsequias Fortuna dedit.
<lucan. 3.292>	Non corniger Hammon / Mittere Marmaridas cessavit in arma catervas: /
<lucan. 3.294>	Quidquid ab occiduis Libye patet arida Mauris, / Usque Paraetonias Eoa ad litora Syrtea.
<lucan. 3.295>	Accperet felix ne non semel omnia Caesar, / Vincendum pariter Pharsalia praestitit orbem.
<lucan. 3.297>	Ille ubi deseruit trepidantis moenia Romae, / Agmine nubiferam rapto superevolat Alpem: /
<lucan. 3.300>	Cumque ali famae populi terrore paverent, / Phocais in dubiis ausa est servare iuventus / Non Graia levitate fidem, signataque iura, / Et caussas, non fata, sequi.
<lucan. 3.303>	Tamen ante furorem / Indomitum duramque viri deflectere mentem / Pacifico sermone parant, hostemque propincum / Orant Cecropiae praelata fronde Minervae: /
<lucan. 3.307>	Semper in externis populo communia vestro / Massiliam bellis testatur fata tulisse, / Comprensa est Latiis quaecunque annalibus aetas.
<lucan. 3.309>	Et nunc, ignoto si quos petis orbe triumphos, / Accipe devotas externa in proelia dextras.
<lucan. 3.311>	At si funestas acies, si dira paratis / Proelia discordes, lacrimas civilibus armis / Secretumque damus.
<lucan. 3.314>	Tractentur vulnera nulla / Sacra manu.
<lucan. 3.315>	Si coelicolis furor arma dedisset, / Aut si terrigenae tentarent astra Gigantes, / Non tamen auderet pietas humana vel armis / Vel votis prodesse Iovi; sortisque deorum / Ignarum mortale genus, per fulmina tantum / Sciret adhuc coelo solum regnare Tonantem.
<lucan. 3.320>	Adde quod innumerae concurrunt undique gentes, / Nec sic horret iners scelerum contagia mundus, / Ut gladiis egeant civilia bella coactis.
<lucan. 3.323>	Sit mens ista quidem cunctis, ut vestra recusent / Fata, nec haec alius committat proelia miles.
<lucan. 3.325>	Cui non conspecto languebit dextra parente?
<lucan. 3.326>	Telaque diversi prohibebunt spargere fratres.
<lucan. 3.327>	Finis adest rerum, si non committitis illis / Arma, quibus fas est.
<lucan. 3.329>	Nobis haec summa precandi: /
<lucan. 3.330>	Terribiles aquilas infestaque signa relinquas / Urbe procul, nostrisque velis te credere muris, / Excludique sinas, admisso Caesare, bellum.
<lucan. 3.332>	Sit locus exceptus sceleri, Magnoque tibique / Tutus, ut, invictae fatum si consulat urbi, / Foedera si placeant, sit, quo veniatis inermes.
<lucan. 3.335>	Vel, cum tanta vocent discrimina Martis Iberi, / Quid rapidum deflectis iter?
<lucan. 3.337>	Non pondera rerum, / Non momenta sumus, numquam felicibus armis / Usa manus, patriae primis a sedibus exsul, / Et post translatas exustae Phocidos arces / Moenibus exiguis alieno in litore tuti, / Illustrat quos sola fides.
<lucan. 3.342>	Si claudere muros / Obsidione paras, et vi perfringere portas: /
<lucan. 3.344>	Excepisse faces tectis et tela parati, / Undarum raptos aversis fontibus haustus / Quaerere, et effossam sitientes lambere terram: /
<lucan. 3.347>	Et, desit si larga Ceres, tunc horrida cerni, / Foedaque contingi maculato carpere morsu.
<lucan. 3.348>	Nec pavet hic populus pro libertate subire, / Obsessum Poeno gessit quod Marte Saguntum.
<lucan. 3.350>	Pectoribus rapti matrum, frustraque trahentes / Ubera sicca fame medios mittentur in ignes; / Uxor et a caro poscet sibi fata marito.
<lucan. 3.353>	Vulnera miscebunt fratres, bellumque coacti / Hoc potius civile gerent.
<lucan. 3.355>	Sic Graia iuventus / Finierat: quum, turbato iam prodita vultu, / Ira ducis tandem testata est voce dolorem.
<lucan. 3.357>	Vana movet Graios nostri fiducia cursus.
<lucan. 3.358>	Quamvis Hesperium mundi properemus ad axem, / Massiliam delere vacat.
<lucan. 3.360>	Gaudete cohortes: /
<lucan. 3.361>	Obvia praebentur fatorum munere bella.
<lucan. 3.361>	Ventus ut amittit vires, nisi robore densae / Occurrant silvae, spatio diffsus inani: /
<lucan. 3.364>	Utque perit magnus nullis obstantibus ignis, / Sic hostes mihi desse nocet: damnumque putamus / Armorum, nisi, qui vinci potuere, rebellent.
<lucan. 3.366>	Sed si solus eam, dimissis degener armis, / Tunc mihi tecta patent.
<lucan. 3.368>	Iam non exscudere tantum, / Inclusisse volunt.
<lucan. 3.369>	At enim contagia belli / Dira fugant.
<lucan. 3.370>	Dabitis poenas pro pace petita: /
<lucan. 3.371>	Et nihil esse meo discetis tutius aevo, / Quam duce me bellum.
<lucan. 3.372>	Sic postquam fatus, ad urbem / Haud trepidam convertit iter: tunc moenia clausa / Conspicit: et densa iuvenum vallata corona.
<lucan. 3.374>	Haud procul a muris tumulas surgentis in altum / Telluris parvum diffuso vertice campum / Explicat: haec patiens longo munimine cingi / Visa duci rapes, tutisque aptissima castris.
<lucan. 3.378>	Proxima pars urbis celsam consurgit in arcem, / Par tumulo, mediisque sedent convallibus arva.
<lucan. 3.380>	Tunc res immenso placuit statura labore, / Aggere diversos vasto committere colles.
<lucan. 3.382>	Sed prius ut totam, qua terra cingitur, urbem / Clauderet, a summis perduxit ad aequora castris / Longum Caesar opus, fontesque et pabula campi / Amplexus fossa, densas tollentia pinnas / Cespitibus, crudaque exstruxit brachia terra.
<lucan. 3.387>	Iam satis hoc Graiae memorandum contigit urbi, / Aeternumque decus, quod non impulsa, nec ipso / Strata metu, tenuit flagrantis in omnia belli / Praecipitem cursum: raptisque a Caesare cunctis, / Vincitur una mora.
<lucan. 3.392>	Quantum est, quod fata tenentur!
<lucan. 3.392>	Quodque virum toti properans imponere mundo / Hos perdit Fortuna dies!
<lucan. 3.394>	Tunc omnia late / Procumbunt nemora, et spoliantur robore silvae, / Ut, cum terra levis mediam virgultaque molem / Suspendant, structa laterum compage ligatam / Arctet humum, pressus ne cedat turribus agger.
<lucan. 3.398>	Lucus erat longo numquam violatus ab evo, / Obscurum cingens connexis aera ramis, / Et gelidas alte submotis solibus umbras.
<lucan. 3.401>	Hunc non ruricolae Panes, nemorumque potentes / Silvani Nymphaeque tenent, sed barbara ritu / Sacra deum, structae diris altaribus arae; / Omnisque humanis lustrata cruoribus arbos.
<lucan. 3.405>	Si qua fidem meruit superos mirata vetustas, / Illis et volucres metuunt insistere ramis, / Et lustris recubare ferae: nec ventus in illas / Incubuit silvas, excussaque nubibus atris / Fulgura: non ullis frondem praebentibus auris / Arboribus suus horror inest.
<lucan. 3.411>	Tum plurima nigris / Fontibus unda cadit, simulacraque moesta deorum / Arte carent, caesisque extant informia truncis.
<lucan. 3.413>	Ipse situs putrique facit iam robore pallor / Attonitos: non vulgatis sacrata figuris / Numina sic metuunt: tantum terroribus addit, / Quos timeant non nosse deos.
<lucan. 3.417>	Iam fama ferebat / Saepe cavas motu terrae mugire cavernas, / Et procumbentes iterum consurgere taxos, / Et non ardentis fulgere incendia silvae, / Roboraque amplexos circumfluxisse dracones.
<lucan. 3.421>	Non illum cultu populi propiore frequentant, / Sed cessere deis.
<lucan. 3.423>	Medio cum Phoebus in axe est, / Aut coelum nox atra tenet, pavet ipse sacerdos / Acessus, dominumque timet deprendere luci.
<lucan. 3.425>	Hanc iubet immisso silvam procumbere ferro: /
<lucan. 3.427>	Nam vicina operi belloque intacta priore / Inter nudatos stabat densissima montes.
<lucan. 3.428>	Sed fortes tremuere manus, motique verenda / Maiestate loci, si robora sacra ferirent, / In sua credebant redituras membra secures.
<lucan. 3.431>	Implicitas magno Caesar torpore cohortes / Ut vidit, primus raptam librare bipennem / Ausus, et aeriam ferro proscindere quercum, / Effatur, merso violata in robora ferro: /
<lucan. 3.436>	Iam ne quis vestrum dubitet subvertere silvam, / Credite me fecisse nefas.
<lucan. 3.437>	Tunc paruit omnis / Imperiis non sublato secura pavore / Turba, sed expensa superorum et Caesaris ira.
<lucan. 3.439>	Procumbunt orni, nodosa impellitur ilex, / Silvaque Dodones, et fluctibus aptior alnus, / Et non plebeios luctus testata cupressus, / Tum primum posuere comas, et fronde carentes / Admisere diem: propulsaque robore denso / Sustinuit se silva cadens.
<lucan. 3.445>	Gemuere videntes / Gallorum populi: muris sed clausa iuventus / Exsultat.
<lucan. 3.447>	Quis enim laesos impune putaret / Esse deos?
<lucan. 3.448>	Servat multos fortuna nocentes: /
<lucan. 3.449>	Et tantum miseris irasci numina possunt.
<lucan. 3.449>	Utque satis caesi nemoris, quaesita per agros / Plaustra ferunt: curvoque soli cessantis aratro / Agricolae raptis annum flevere iuvencis.
<lucan. 3.452>	Dux tamen, impatiens haesuri ad moenia Martis, / Versus ad Hispanas acies extremaque mundi, / Iussit bella geri.
<lucan. 3.455>	Stellatis axibus agger / Erigitur, geminasque aequantes moenia turres / Accipit: hae nullo fixerunt robore terram, / Sed per iter longum caussa repsere latenti.
<lucan. 3.458>	Cum tantum nutaret onus, telluris inanes / Concussisse sinus quaerentem erumpere ventum / Credidit, et muros mirata est stare iuventus.
<lucan. 3.461>	Illinc tela cadunt excelsas urbis in arces.
<lucan. 3.462>	Sed maior Graio Romana in corpora ferro / Vis inerat.
<lucan. 3.464>	Neque enim solis excussa lacertis / Lancea, sed tenso ballistae turbine rapta, / Haud unum contenta latus transire, quiescit: /
<lucan. 3.467>	Sed pandens perque arma viam, perque ossa, relicta / Morte, fugit: superest telo post vulnera cursus.
<lucan. 3.468>	At saxum quoties ingenti verberis actu / Excutitur, qualis rupes, quam vertice montis / Abscidit impulsu ventorum adiuta vetustas, / Frangit cuncta ruens: nec tantum corpora pressa / Exanimat: totos cum sanguine dissipat artus.
<lucan. 3.473>	Ut tamen hostiles densa testudine muros / Tecta subit virtus, armisque innexa priores / Arma ferunt, galeamque extentus protegit umbo, / Quae prius ex longo nocuerunt missa recessu, / Iam post terga cadunt: nec Graiis flectere iactum, / Aut facilis labor est longinqua ad tela parati / Tormenti mutare modum: sed pondere solo / Contenti, nudis evolvunt saxa lacertis.
<lucan. 3.481>	Dum fuit armorum series, ut grandine tecta / Innocua percussa sonant, sic omnia tela / Respuit: at postquam virtus incensa virorum / Perpetuam rupit defesso milite cratem, / Singula continuis cesserunt ictibus arma.
<lucan. 3.486>	Tunc adoperta levi procedit vinea terra, / Sub cuius pluteis et tecta fronte latentes / Moliri nunc ima parant, et vertere ferro / Moenia: nunc aries suspenso fortior ictu / Incussus densi compagem solvere muri / Tentat, et impositis unum subducere saxis.
<lucan. 3.492>	Sed super et flammis, et magnae fragmine molis, / Et sudibus crebris, et adusti roboris ictu / Percussae cedunt crates, frustraque labore / Exhausto fessus repetit tentoria miles.
<lucan. 3.496>	Summa fuit Grais, starent ut moenia, voti.
<lucan. 3.497>	Ultro acies inferre parant: armisque coruscas / Nocturni texere faces: audaxque iuventus / Erupit: non hasta viris, non letifer arcus, / Telum flamma fuit, rapiensque incendia ventus / Per Romana tulit celeri munimina cursu.
<lucan. 3.502>	Nec, quamvis viridi lactetur robore, lentas / Ignis agit vires: teda sed raptus ab omni / Consequitur nigri spatiosa volumina fumi: /
<lucan. 3.506>	Nec solum silvas, sed saxa iugentia solvit, / Et crudae putri fluxerunt pulvere cautes.
<lucan. 3.507>	Procubuit, maiorque iacens adparuit agger.
<lucan. 3.508>	Spes victis telluris abit, placuitque profundo / Fortunam tentare mari   Non robore picto / Ornatas decuit fulgens tutela carinas, / Sed rudis, et qualis procumbit montibus arbor, / Conseritur stabilis navalibus area bellis.
<lucan. 3.513>	Et iam turrigeram Bruti comitata carinam / Venerat in fluctus Rhodani cum gurgite classis, / Stoechados arva tenens.
<lucan. 3.516>	Nec non et Graia iuventua, / Omne suum fatis voluit committere robur, / Grandaevosque senes mixtis armavit ephebis.
<lucan. 3.518>	Accepit non sola viros, quae stabat in undis / Classis; et emeritas repetunt navalibus alnos.
<lucan. 3.520>	Ut matutinos spargens super aequora Phoebus / Fregit aquis radios, et liber nubibus aether, / Et posito Borea, pacemque tenentibus Austris, / Servatum bello iacuit mare, movit ab omni / Quisque suam statione ratem, paribusque lacertis / Caesaris hinc puppes, hinc Graio remige classis / Tollitur: impulsae tonsis tremuere carinae, / Crebraque sublimes convellunt verbera puppes.
<lucan. 3.528>	Cornua Romanae classis validaeque triremes, / Quasque quater surgens exstructi remigis ordo / Commovet, et plures quae mergunt aequore pinus, / Multiplices cinxere rates.
<lucan. 3.532>	Hoc robur aperto / Oppositum pelago.
<lucan. 3.533>	Lunata fronte recedunt / Ordine contentae gemino crevisse Liburnae.
<lucan. 3.534>	Celsior at cunctis Bruti praetoria puppis / Verberibus senis agitur, molemque profundo.
<lucan. 3.536>	Invehit, et summis longe petit aequora remis.
<lucan. 3.537>	Ut tantum medii fuerat maris, utraque classis / Quod semel excussis posset transcurrere tonsis, / Innumerae vasto miscentur in aethere voces: /
<lucan. 3.541>	Remorumque sonus premitur clamore: nec ullae / Audiri potuere tubae.
<lucan. 3.542>	Tunc caerula verrunt, / Atque in transtra cadunt, et remis pectora pulsant.
<lucan. 3.543>	Ut primum rostris crepuerunt obvia rostra, / In puppim rediere rates, emissaque tela / Aera texerunt vacuumque cadentia pontum.
<lucan. 3.546>	Et iam diductis extendunt cornua proris, / Diversaeque rates laxata classe receptae.
<lucan. 3.548>	Ut, quoties aestus Zephyris Eurisque repugnat, / Huc abeunt fluctus, illuc mare: sic, ubi puppes / Sulcato varios duxerunt gurgite tractus, / Quod tulit illa ratis remis, haec repulit aequor.
<lucan. 3.552>	Sed Graiis habiles pugnamque lacessere pinus / Et tentare fugam, nec longo frangere gyro / Cursum, nec tarde flectenti cedere clavo.
<lucan. 3.555>	At Romana ratis stabilem praebere carinam / Certior, et terrae similem bellantibus usum.
<lucan. 3.557>	Tunc in signifera residenti puppe magistro / Brutus ait: Paterisne acies errare profundo, / Artibus et certas pelagi?
<lucan. 3.560>	Iam consere bellum: /
<lucan. 3.561>	Phocaicis medias rostris oppone carinas.
<lucan. 3.561>	Paruit, obliquas et praebuit hostibus alnos.
<lucan. 3.562>	Tunc, quaecumque ratis tentavit robora Bruti, / Ictu victa suo percussae capta cohaesit.
<lucan. 3.564>	Ast alias manicaeque ligant, teretesque catenae, / Seque tenent remis: tecto stetit aequore bellum.
<lucan. 3.566>	Iam non excussis torquentur tela lacertis, / Nec longinqua cadunt iaculato vulnera ferro: /
<lucan. 3.569>	Miscenturque manus.
<lucan. 3.569>	Navali plurima bello / Ensis agit.
<lucan. 3.570>	Stat quisque suae de robore puppis / Pronus in adversos ictus: nullique perempti / In ratibus cecidere suis.
<lucan. 3.572>	Cruor altus in undis / Spumat, et obducti concreto sanguine fluctus.
<lucan. 3.573>	Et quas immissi traxerunt vincula ferri, / Has prohibent iungi conserta cadavera puppes.
<lucan. 3.575>	Semianimes alii vastum subiere profundum, / Hauseruntque suo permixtum sanguine pontum.
<lucan. 3.577>	Hi, luctantem animam lenta cum morte trahentes, / Fractarum subita ratium periere ruina.
<lucan. 3.579>	Irrita tela suas peragunt in gurgite caedes: /
<lucan. 3.581>	Et quodcumque cadit frustrato pondere ferrum, / Exceptum mediis invenit vulnus in undis.
<lucan. 3.582>	Phocaicis Romana ratis vallata carinis, / Robore diducto dextrum laevumque tuetur / Aequo Marte latus: cuius dum pugnat ab alta / Puppe Tagus, Graiumque audax aplustre retentat, / Terga simul pariter missis et pectora telis / Transigitur: medio concurrit pectore ferrum, / Et stetit incertus, flueret quo vulnere, sanguis, / Donec utrasque simul largus cruor expulit hastas, / Divisitque animam, sparsitque in vulnera letum.
<lucan. 3.591>	Dirigit huc puppim miseri quoque dextra Telonis, / Qua nullam melius, pelago turbante, carinae / Audivere manum: nec lux est notior ulli / Crastina, seu Phoebum videat, seu cornua lunae, / Semper venturis componere carbasa ventis.
<lucan. 3.596>	Hic Latiae rostro compagem ruperat alni: /
<lucan. 3.598>	Pila sed in medium venere trementia pectus, / Avertitque ratem morientis dextra magistri.
<lucan. 3.599>	Dum cupit in seciam Gyareus erepere puppim, / Excipit immissum suspensa per ilia ferrum, / Adfixusque rati, telo retinente, pependit.
<lucan. 3.602>	Stant gemini fratres, fecundae gloria matris, / Quos eadem variis genuerunt viscera fatis.
<lucan. 3.604>	Discrevit mors saeva viros: unumque relictum / Agnorunt miseri, sublato errore, parentes, / Aeternis caussam lacrimis.
<lucan. 3.607>	Tenet ille dolorem / Semper, et amissum fratrem lugentibus obfert.
<lucan. 3.608>	Quorum alter, mixtis obliquo pectine remis, / Ausus Romanae Graia de puppe carinae / Iniectare manum: sed eam gravis insuper ictus / Amputat: ilia tamen nisu, quo prenderat, haesit, / Deriguitque tenens strictis immortua nervis.
<lucan. 3.613>	Crevit in adversis virtus: plus nobilis irae / Truncus habet, fortique instaurat proelia laeva, / Rapturusque suam procumbit in aequora dextram.
<lucan. 3.616>	Haec quoque cum toto manus est abscisa lacerto.
<lucan. 3.617>	Iam clypeo telisque carens, non conditur ima / Puppe, sed expositus, fraternaque pectore nudo / Arma tegens, crebra confixus cuspide perstat: /
<lucan. 3.621>	Telaque multorum leto casura suorum / Emerita iam morte tenet.
<lucan. 3.622>	Tum vulnere multo / Effugientem animam lassos collegit in artus, / Membraque contendit toto, quicumque manebat, / Sanguine, et hostilem, defectis robore membris, / Insiluit, solo nociturus pondere, puppim.
<lucan. 3.626>	Strage virum cumulata ratis, multoque cruore / Plena, per oblicum crebros latus accipit ictus.
<lucan. 3.628>	At postquam ruptis pelagus compagibus hausit, / Ad summos repleta foros, descendit in undas, / Vicinum involvens contorto vertice pontum.
<lucan. 3.631>	Aequora discedunt mersa diducta carina, / Inque locum puppis cecidit mare.
<lucan. 3.633>	-  Multaque ponto / Praebuit illa dies varii miracula fati.
<lucan. 3.634>	Ferrea dum puppi rapidos manus inserit uncos, / Adfixit Lycidam.
<lucan. 3.636>	Mersus foret ille profundo; / Sed prohibent socii, suspensaque crura retentant.
<lucan. 3.637>	Scinditur avulsus: nec, sicut vulnere, sanguis / Emicuit lentus: ruptis cadit undique venis: /
<lucan. 3.640>	Discursusque animae diversa in membra meantis / Interceptus aquis.
<lucan. 3.641>	Nullius vita perempti / Est tanta dimissa via: pars ultima trunci / Tradidit in letum vacuos vitalibus artis; / At tumidus qua pulmo iacet, qua viscera fervent, / Haeserunt ibi fata diu: luctataque multum / Hac cum parte viri vix omnia membra tulerunt.
<lucan. 3.646>	Dum nimium pugnax unius turba carinae / Incumbit prono lateri, vacuamque relinquit, / Qua caret hoste, ratem: congesto pondere puppis / Versa, cava texit pelagus nautasque carina; / Brachia nec licuit vasto iactare profundo, / Sed clauso periere mari.
<lucan. 3.652>	-  tunc unica diri / Conspecta est leti facies, cum forte natantem / Diversae rostris iuvenem fixere carinae.
<lucan. 3.654>	Discessit medium tam vastos pectus ad ictus: /
<lucan. 3.656>	Nec prohibere valent obtritis ossibus artus, / Quo minus aera sonent.
<lucan. 3.657>	Eliso ventre, per ora / Eiectat saniem permixtus viscere sanguis.
<lucan. 3.658>	Postquam inhibent remis puppes, ac rostra recedunt, / Deiectum in pelagus perfosso pectore corpus / Vulneribus transmisit aquas.
<lucan. 3.661>	-  Pars maxima turbae / Naufraga, iactatis morti obluctata lacertis, / Puppis ad auxilium sociae concurrit: at illi / Robora cum vetitis prensarent altius ulnis, / Nutaretque ratis populo peritura recepto, / Impia turba super medios ferit ense lacertos: /
<lucan. 3.667>	Brachia linquentes Graia pendentia puppi, / A manibus cecidere suis: non amplius undae / Sustinuere graves in summo gurgite truncos.
<lucan. 3.669>	Iamque omni fusis nudato milite telis, / Invenit arma furor: remum contorsit in hostem / Alter: at hi tortum validis aplustre lacertis / Avulsasque rotant, excusso remige, sedes.
<lucan. 3.673>	In pugnam fregere rates.
<lucan. 3.674>	Sidentia pessum / Corpora caesa tenent, spoliantque cadavera ferro.
<lucan. 3.675>	Multi, inopes teli, iaculum letale revulsum / Visceribus traxere suis, et vulnera laeva / Oppressere manu, validos dum praebeat ictus / Sanguis et hostilem cum torserit exeat hastam.
<lucan. 3.679>	Nulla tamen plures hoc edidit aequore clades, / Quam pelago diversa lues.
<lucan. 3.681>	Nam pinguibus ignis / Adfixus tedis, et tecto sulfure vivax / Spargitur: at faciles praebere alimenta carinae / Nunc pice, nunc liquida rapuere incendia cera.
<lucan. 3.684>	Nec flammas superant undae: sparsisque per aequor / Iam ratibus, fragmenta ferus sibi vindicat ignis.
<lucan. 3.686>	Hic recipit fluctus, extinguat ut aequore flammas: /
<lucan. 3.688>	Hi, ne mergantur, tabulis ardentibus haerent.
<lucan. 3.688>	Mille modos inter leti, mors una timori est, / Qua coepere mori.
<lucan. 3.690>	Nec cessat naufraga virtus.
<lucan. 3.690>	Tela legunt deiecta mari, ratibusque ministrant: /
<lucan. 3.692>	Incertasque manus ictu languente per undas / Exercent.
<lucan. 3.693>	Nunc, rara datur si copia ferri, / Utuntur pelago.
<lucan. 3.694>	Saevus complectitur hostem / Hostis, et implicitis gaudent subsidere membris, / Mergentesque mori.
<lucan. 3.696>	-  Pugna fuit unus in illa / Eximius Phoceus animiam servare sub undis, / Scrutarique fretum si quid mersisset arenis, / Et nimis adfixos unci convellere morsus, / Adductum quoties non senserat ancora funem.
<lucan. 3.700>	Hic ubi compressum penitus deduxerat hostem, / Victor et incolumis summas remeabat ad undas; / Sed, se per vacuos credit dum surgere fluctus, / Puppibus occurrit, tandemque sub aequore mansit.
<lucan. 3.704>	Hi super hostiles iecerunt brachia remos, / Et ratium tenuere fugam.
<lucan. 3.706>	Non perdere letum / Maxima cura fuit; multus sua vulnera puppi / Adfixit moriens, et rostris abstulit ictus.
<lucan. 3.708>	Stantem sublimi Tyrrhenum culmine prorae / Lygdamus excussa, Balearis tortor habenae, / Glande petens, solido fregit cava tempora plumbo.
<lucan. 3.711>	Sedibus expulsi, postquam cruor omnia rupit / Vincula, procumbunt oculi: stat lumine rapto / Adtonitus, mortisque illas putat esse tenebras.
<lucan. 3.714>	At postquam membris sensit constare vigorem, / Vos, ait, o socii, sicut tormenta soletis, / Me quoque mittendis rectum componite telis.
<lucan. 3.717>	Egere quod superest animae, Tyrrhene, per omnes / Bellorum casus.
<lucan. 3.719>	Ingentem militis usum / Hoc habet ex magna defunctum parte cadaver: /
<lucan. 3.721>	Viventis feriere loco.
<lucan. 3.721>	Sic fatus in hostem / Caeca tela manu, sed non tamen irrita, mittit.
<lucan. 3.722>	Excipit haec iuvenis generosi sanguinis Argus, / Qua iam non medius descendit in ilia venter, / Adiuvitque suo procumbens pondere ferrum.
<lucan. 3.725>	Stabat diversa victae iam parte carinae / Infelix Argi genitor: non ille iuventae / Tempore Phocaicis ulli cessurus in armis: /
<lucan. 3.729>	Victum aevo robur cecidit, fessusque senecta / Exemplum, non miles erat.
<lucan. 3.730>	Qui, funere viso, / Saepe cadens longae senior per transtra carinae / Pervenit ad puppim, spirantesque invenit artus.
<lucan. 3.732>	Non lacrimae cecidere genis, non pectora tundit, / Distentis toto riguit sed corpore palmis.
<lucan. 3.734>	Nox subit, atque oculos vastae obduxere tenebrae, / Et miserum cernens agnoscere desinit Argum.
<lucan. 3.736>	Ille caput labens et iam languentia colla, / Viso patre, levat: vox fauces nulla solutas / Prosequitur: tacito tantum petit oscula vultu, / Invitatque patris claudenda ad lumina dextram.
<lucan. 3.740>	Ut torpore senex caruit, viresque cruentus / Coepit habere dolor, Non perdam tempora, dixit, / A saevis permissa deis, iugulumque senilem / Confodiam.
<lucan. 3.744>	Veniam misero concede parenti, / Arge, quod amplexus, extrema quod oscula fugi.
<lucan. 3.745>	Nondum destituit calidus tua vulnera sanguis, / Semianimisque iaces, et adhuc potes esse superstes.
<lucan. 3.747>	Sic fatus, quamvis capulum per viscera missi / Polluerat gladii, tamen alta sub aequora tendit / Praecipiti saltu.
<lucan. 3.750>	Letum praecedere nati / Festinantem animam morti non credidit uni.
<lucan. 3.751>	Inclinant iam fata ducum, nec iam amplius anceps / Belli casus erat: Graiae pars maxima classis / Mergitur: ast aliae mutato remige puppes / Victores vexere suos: navalia paucae / Praecipiti tenuere fuga.
<lucan. 3.756>	Quis in urbe parentum / Fletus erat!
<lucan. 3.757>	quanti matrum per litora planctus!
<lucan. 3.757>	Coniunx saepe sui, confusis vultibus unda, / Credidit ora viri, Romanum amplexa cadaver: /
<lucan. 3.760>	Accensisque rogis miseri de corpore trunco / Certavere patres.
<lucan. 3.761>	-  At Brutus, in aequore victor, / Primus Caesareis pelagi decus addidit armis.
<lucan. 4.1>	At procul extremis terrarum    Caesar in oris / Martem saevus agit, non multa caede nocentem, / Maxima sed fati ducibus momenta daturum.
<lucan. 4.3>	Iure pari rector castris Afranius illis / Ac Petreius erat: concordia duxit in aequas / Imperium commune vices, tutelaque valli / Pervigil alterno paret custodia signo.
<lucan. 4.7>	His praeter Latias acies erat impiger Astur, / Vettonesque leves, profugique a gente vetusta / Gallorum Celtae, miscentes nomen Iberis.
<lucan. 4.10>	Colle tumet modico, lenique excrevit in altum / Pingue solum tumulo: super hunc fundata vetusta / Surgit Ilerda manu: placidis praelabitur undis / Hesperios inter Sicoris non ultimus amnes; / Saxeus ingenti quem pons amplectitur arcu, / Hibernas passurus aquas.
<lucan. 4.16>	At proxima rupes / Signa tenet Magni: nec Caesar colle minore / Castra levat: medius dirimit tentoria gurges.
<lucan. 4.18>	Explicat hinc tellus campos effusa patentes, / Vix oculo prendente modum, camposque coerces, / Cinga rapax, vetitus fluctus et litora cursu / Oceani pepulisse tuo: nam gurgite mixto, / Qui praestat terris, aufert tibi nomen Iberus.
<lucan. 4.23>	Prima dies belli cessavit Marte cruento, / Spectandasque ducum vires numerosaque signa / Exposuit.
<lucan. 4.26>	Piguit sceleris; pudor arma furentum / Continuit; patriaeque et ruptis legibus unum / Donavere diem.
<lucan. 4.28>	Prono tunc Caesar Olympo / In noctem subita circumdedit agmina fossa, / Dum primae perstant acies, hostemque fefellit, / Et prope consertis obduxit castra maniplis.
<lucan. 4.31>	Luce nova collem subito conscendere cursu, / Qui medius tutam castris dirimebat Ilerdam, / Imperat.
<lucan. 4.34>	Huc hostem pariter terrorque pudorque / Impulit; et rapto tumulum prior agmine cepit.
<lucan. 4.35>	His virtus ferrumque locum promittit: at illis / Ipse locus.
<lucan. 4.37>	Miles rupes oneratus in altas / Nititur: adversoque acies in monte supina / Haeret, et in tergum casura, umbone sequentis / Erigitur.
<lucan. 4.40>	Nulli telum vibrare vacabat, / Dum labat et fixo firmat vestigia pilo, / Dum scopulos stirpesque tenent, atque, hoste relicto, / Caedunt ense viam.
<lucan. 4.43>	Vidit lapsura ruina / Agmina dux, equitemque iubet succedere bello, / Munitumque latus laevo praeducere gyro.
<lucan. 4.45>	Sic pedes ex facili, nulloque urgente, receptus, / Irritus et victor, subducto Marte, pependit.
<lucan. 4.47>	Hactenus armorum discrimina: cetera bello / Fata dedit variis incertus motibus aer.
<lucan. 4.49>	Pigro bruma gelu, siccis Aquilonibus haerens, / Aethere constricto pluvias in nube tenebat.
<lucan. 4.51>	Urebant montana nives, camposque iacentes / Non duraturae conspecto sole pruinae: /
<lucan. 4.54>	Atque omnis propior mergenti sidera coelo / Aruerat tellus hiberno dura sereno.
<lucan. 4.55>	Sed postquam vernus calidum Titana recepit / Sidera respiciens delapsae portitor Helles, / Atque iterum, aequatis ad iustae pondera Librae / Temporibus, vicere dies: tunc, sole relicto, / Cynthia quo primum cornu dubitanda refulsit, / Exclusit Boream, flammasque accepit ab Euro.
<lucan. 4.61>	Ille suo nubes quascumque invenit in axe, / Torsit in occiduum Nabataeis flatibus orbem: /
<lucan. 4.64>	Et quas sentit Arabs, et quas Gangetica tellus / Exhalat nebulas, quidquid concrescere primus / Sol patitur, quidquid coeli fuscator Eoi / Intulerat Corus, quidquid defenderat Indos, / Incendere diem nubes, oriente remotae; / Nec medio potuere graves incumbere mundo, / Sed nimbos rapuere fuga.
<lucan. 4.70>	Vacat imbribus Arctos / Et Notus; in solam Calpen fluit humidus aer.
<lucan. 4.71>	Hic, ubi iam Zephyri fines et summus Olympi / Cardo tenet Tethyn, vetitae transcurrere, densos / Involvere globos; congestumque aeris atri / Vix recipit spatium, quod separat aethere terram.
<lucan. 4.75>	Iamque polo pressae largos densentur in imbres, / Spissataeque fluunt: nec servant fulmina flammas, / Quamvis crebra micent: moriuntur fulgura nimbis / Hinc imperfecto complectitur aera gyro / Arcus, vix ulla variatus luce colorem, / Oceanumque bibit, raptosque ad nubila fluctus / Pertulit, et coelo diffusum reddidit aequor.
<lucan. 4.82>	Iamque Pyrenaeae, quas numquam solvere Titan / Evaluit, fluxere nives, fractoque madescunt / Saxa gelu.
<lucan. 4.85>	Tunc, quae solitis e fontibus exit, / Non habet unda vias: tam largas alveus omnis / A ripis accepit aquas.
<lucan. 4.87>	Iam naufraga campo / Caesaris arma natant, impulsaque gurgite multo / Castra labant: alto restagnant flumina vallo.
<lucan. 4.89>	Non pecorum raptus faciles, non pabula mersi / Ulla ferunt sulci: tectarum errore viarum / Fallitur occultis sparsus populator in agris.
<lucan. 4.92>	Iamque, comes semper magnorum prima malorum.
<lucan. 4.93>	Saeva fames aderat: nulloque obsesses ab hoste / Miles eget; toto censu non prodigus emit / Exiguam Cererem.
<lucan. 4.96>	Pro lucri pallida tabes!
<lucan. 4.96>	Non deest prolato ieiunus venditor auro.
<lucan. 4.97>	Iam tumuli collesque latent: iam flumina cuncta / Condidit una palus, vastaque voragine mersit: /
<lucan. 4.100>	Absorpsit penitus rupes, ac tecta ferarum / Detulit, atque ipsas hausit, subitisque frementes / Vorticibus contorsit aquas et repulit aestus / Fortior Oceani.
<lucan. 4.103>	Nec Phoebum surgere sentit / Nox subiecta polo; rerum discrimina miscet / Deformis coeli facies iunctaeque tenebrae.
<lucan. 4.105>	Sic mundi pars ima iacet, quam zona nivalis / Perpetuaeque premunt hiemes; non sidera coelo / Ulla videt, sterili non quidquam frigore gignit, / Sed glacie medios signorum temperat ignes.
<lucan. 4.109>	Sic, o summe parens mundi, sic sorte secunda / Aequorei rector facias, Neptune, tridentis: /
<lucan. 4.112>	Et tu perpetuis impendas aera nimbis; / Tu remeare vetes quoscumque emiseris aestus.
<lucan. 4.113>	Non habeant amnes declivem ad litora cursum, / Sed pelagi referantur aquis: concussaque tellus / Laxet iter fluviis.
<lucan. 4.116>	Hos campos Rhenus inundet,.
<lucan. 4.116>	Hos Rhodanus: vastos obliquent flumina fontes.
<lucan. 4.117>	Rhipaeas huc solve nives, huc stagna lacusque / Et pigras, ubicumque iacent, effunde paludes: /
<lucan. 4.120>	Et miseras bellis civilibus eripe terras.
<lucan. 4.120>	Sed parvo Fortuna viri contenta pavore, / Plena redit, solitoque magis favere secundi / Et veniam meruere dei.
<lucan. 4.123>	Iam rarior aer, / Et par Phoebus aquis, densas in vellera nubes / Sparserat, et noctes ventura luce rubebant: /
<lucan. 4.126>	Servatoque loco rerum, discessit ab astris / Humor, et ima petit, quidquid pendebat aquarum.
<lucan. 4.127>	Tollere silva comas, stagnis emergere colles / Incipiunt, visoque die durescere valles.
<lucan. 4.129>	Utque habuit ripas Sicoris, camposque reliquit, / Primum cana salix madefacto vimine parvam / Texitur in puppim, caesoque inducta iuvenco / Vectoris patiens tumidum superenatat amnem.
<lucan. 4.133>	Sic Venetus stagnante Pado, fusoque Britannus / Navigat Oceano: sic, cum tenet omnis Nilus, / Conseritur bibula Memphitis cymba papyro.
<lucan. 4.136>	His ratibus transiecta manus festinat utrinque / Succisum curvare nemus; fluviique ferocis / Incrementa timens, non primis robora ripis / Imposuit: medios pontem distendit in agros.
<lucan. 4.140>	Ac ne quid Sicoris repetitis audeat undis, / Spargitur in sulcos, et scisso gurgite rivis / Dat poenas maioris aquae.
<lucan. 4.143>	Postquam omnia fatis / Caesaris ire videt, celsam Petreius Ilerdam / Deserit, et noti diffisus viribus orbis, / Indomitos quaerit populos et semper in arma / Mortis amore feros, et tendit in ultima mundi.
<lucan. 4.147>	Nudatos Caesar colles desertaque castra / Conspiciens, capere arma iubet, nec quaerere pontem / Nec vada, sed duris fluvium superare lacertis.
<lucan. 4.150>	Paretur, rapuitque ruens in proelia miles, / Quod fugiens timuisset, iter.
<lucan. 4.152>	Mox uda receptis / Membra fovent armis, gelidosque a gurgite cursu / Restituunt artus, donec decresceret umbra, / In medium surgente die.
<lucan. 4.155>	Iamque agmina summa / Carpit eques, dubiique fugae pugnaeque tenentur.
<lucan. 4.156>	Adtollunt campo geminae iuga saxea rupes, / Valle cava media.
<lucan. 4.158>	Tellus hinc ardua celsos / Continuat colles: tutae quos inter opaco / Anfractu latuere viae.
<lucan. 4.160>	Quibus hoste potito / Faucibus, emitti terrarum in devia Martem / Inque feras gentes, Caesar videt.
<lucan. 4.162>	Ite sine ullo / Ordine, ait, raptumque fuga convertite bellum, / Et faciem pugnae vultusque inferte minaces: /
<lucan. 4.165>	Nec liceat pavidis ignava occumbere morte: /
<lucan. 4.166>	Excipiant recto fugientes pectore ferrum.
<lucan. 4.166>	Dixit, et ad montes tendentem praevenit hostem.
<lucan. 4.167>	Illic exiguo paullum distantia vallo / Castra locant.
<lucan. 4.169>	Postquam spatio languentia nullo / Mutua conspicuos habuerunt lumina vultus, / Et fratres natosque suos videre patresque, / Deprensum est civile nefas!
<lucan. 4.172>	Tenuere parumper / Ora metu: tantum nutu motoque salutant / Ense suos.
<lucan. 4.174>	Mox ut stimulis maioribus ardens / Rupit amor leges, audet transcendere vallum / Miles, in amplexus effusas tendere palmas.
<lucan. 4.176>	Hospitis ille ciet nomen; vocat ille propinquum: /
<lucan. 4.178>	Admonet hunc studiis consors puerilibus aetas: /
<lucan. 4.179>	Nec Romanus erat, qui non agnoverat hostem.
<lucan. 4.179>	Arma rigant lacrimis, singultibus oscula rumpunt: /
<lucan. 4.181>	Et, quamvis nullo maculatus sanguine, miles, / Quae potuit, fecisse timet.
<lucan. 4.182>	Quid pectora pulses?
<lucan. 4.182>	Quid, vesane, gemis?
<lucan. 4.183>	fletus quid fundis inanes, / Nec te sponte tua sceleri parere fateris?
<lucan. 4.184>	Usque adeone times, quem tu facis ipse timendum?
<lucan. 4.185>	Classica dent bellum; saevos tu neglige cantus: /
<lucan. 4.187>	Signa ferant; cessa: iamiam civilis Erinnys / Concidet, et Caesar generum privatus amabit.
<lucan. 4.188>	Nunc ades, aeterno complectens omnia nexu, / O rerum mixtique salus, Concordia, mundi, / Et sacer orbis amor: magnum nunc saecula nostra / Venturi discrimen habent.
<lucan. 4.192>	Periere latebrae / Tot scelerum: populo venia est erepta nocenti: /
<lucan. 4.194>	Agnovere suos.
<lucan. 4.194>	Pro numine fata sinistro, / Exigua requie tantas augentia clades!
<lucan. 4.195>	Pax erat, et miles, castris permixtus utrisque, / Errabat: duro concordes cespite mensas / Institnunt, et permixto libamina Baccho / Gramineis fluxere focis: iunctoque cubili / Extrahit insomnes bellorum fabula noctes: /
<lucan. 4.201>	Quo primum steterint campo, qua lancea dextra / Exierit.
<lucan. 4.202>	Dum, quae gesserunt fortia, iactant, / Et dum multa negant, quod solum fata petebant, / Est miseris renovata fides, atque omne futurum / Crevit amore nefas.
<lucan. 4.205>	Nam postquam foedera pacis / Cognita Petreio, seque et sua tradita venum / Castra videt, famulas scelerata ad proelia dextras / Excitat, atque hostes turba stipatus inermes / Praecipitat castris, iunctosque amplexibus ense / Separat, et multo disturbat sanguine pacem.
<lucan. 4.210>	Addidit ira ferox moturas proelia voces: /
<lucan. 4.212>	Immemor o patriae, signorum oblite tuorum, / Non potes hoc caussae, miles, praestare senatus, / Adsertor victo redeas ut Caesare; certe / Ut vincare, potes.
<lucan. 4.215>	Dum ferrum, incertaque fata, / Quique fluat multo non deerit vulnere sanguis, / Ibitis ad dominum,  damnataque signa feretis?
<lucan. 4.217>	Utque habeat famulos nullo discrimine, Caesar / Exorandus erit?
<lucan. 4.219>	ducibus quoque vita petenda est?
<lucan. 4.219>	Numquam nostra salus pretium mercesque nefandae / Proditionis erit: non hoc civilia bella, / Ut vivamus, agunt.
<lucan. 4.222>	Trahimur sub nomine pacis.
<lucan. 4.222>	Non chalybem gentes penitus fugiente metallo / Eruerent, nulli vallarent oppida muri, / Non sonipes in bella ferox, non iret in aequor / Turrigeras classis pelago sparsura carinas, / Si bene libertas umquam pro pace daretur.
<lucan. 4.227>	Hostes nempe meos sceleri iurata nefando / Sacramenta tenent: at vobis vilior hoc est / Vestra fides, quod pro caussa pugnantibus aequa / Et veniam sperare licet.
<lucan. 4.231>	Pro dira pudoris / Foedera!
<lucan. 4.232>	Nunc toto fatorum ignarus in orbe, / Magne, paras acies, mundique extrema tenentes / Sollicitas reges, cum forsan foedere nostro / Iam tibi sit promissa salus.
<lucan. 4.235>	Sic fatur, et omnes / Concussit mentes, scelerumque reduxit amorem.
<lucan. 4.236>	Sic, ubi desuetae silvis in carcere clauso / Mansuevere ferae, et vultus posuere minaces, / Atque hominem didicere pati: si torrida parvus / Venit in ora cruor, redeunt rabiesque furorque, / Admonitaeque tument gustato sanguine fauces; / Fervet, et a trepido vix abstinet ira magistro.
<lucan. 4.242>	Itur in omne nefas: et quae Fortuna deorum.
<lucan. 4.243>	Invidia caeca bellorum in nocte tulisset, / Fecit monstra fides: inter mensasque torosque, / Quae modo complexu foverunt, pectora caedunt.
<lucan. 4.246>	Et quamvis primo ferrum strinxere gementes, / Ut dextrae iusti gladius dissuasor adhaesit, / Dum feriant, odere suos, animosque labantes / Confirmant ictu.
<lucan. 4.250>	Fervent iam castra tumultu, / [Et scelerum turba: rapiuntur colla parentum.]
<lucan. 4.251>	Ac velut occultum pereat scelus, omnia monstra / In faciem posuere ducum: iuvat esse nocentes.
<lucan. 4.253>	Tu, Caesar, quamvis spoliatus milite multo, / Agnoscis superos.
<lucan. 4.255>	Neque enim tibi maior in arvis / Emathiis fortuna fuit, nec Phocidos undis / Massiliae, Phario nec tantum est aequore gestum.
<lucan. 4.257>	Hoc siquidem solo civilis crimine belli / Dux caussae melioris eris.
<lucan. 4.259>	Polluta nefanda / Agmina caede duces iunctis committere castris / Non audent, altaeque ad moenia rursus Ilerdae / Intendere fugam.
<lucan. 4.262>	Campos eques obvius omnes / Abstulit, et siccis inclusit collibus hostem.
<lucan. 4.263>	Tunc inopes undae praerupta cingere fossa / Caesar avet, nec castra pati contingere ripas, / Aut circum largos curvari brachia fontes.
<lucan. 4.266>	Ut leti videre viam, conversus in iram / Praecipitem timor est.
<lucan. 4.268>	Miles, non utile clausis / Auxilium, mactavit equos: tandemque coactus / Spe posita damnare fugam, casurus in hostes / Fertur.
<lucan. 4.271>	Ut effuso Caesar decurrere passu / Vidit, et ad certam devotos tendere mortem: /
<lucan. 4.273>	Tela tene iam, miles, ait, ferrumque ruenti / Subtrahe: non ullo constet mihi sanguine bellum: /
<lucan. 4.275>	Vincitur haud gratis, iugulo qui provocat hostem.
<lucan. 4.275>	En sibi vilis adest invisa luce iuventus, / Iam damno peritura meo.
<lucan. 4.277>	Non sentiet ictus, / Incumbet gladiis, gaudebit sanguine fuso.
<lucan. 4.278>	Deserat hic fervor mentes, cadat impetus amens.
<lucan. 4.279>	Perdant velle mori.
<lucan. 4.280>	Sic deflagrare minaces / Incassum et vetito passus languescere bello, / Substituit merso dum nox sua lumina Phoebo.
<lucan. 4.282>	Inde ubi nulla data est miscendi copia Martis, / Paullatim cadit ira ferox, mentesque tepescunt; / Saucia maiores animos ut pectora gestant, / Dum dolor est ictusque recens, et mobile nervis / Conamen calidus praebet cruor, ossaque nondum / Adduxere cutem: si conscius ensis adacti / Stat victor, tenuitque manus, tunc frigidus artus / Adligat atque animum subducto robore torpor, / Postquam sicca rigens adstrinxit vulnera sanguis.
<lucan. 4.291>	Iamque inopes undae, primum tellure refossa, / Occultos latices abstrusaque flumina quaerunt: /
<lucan. 4.294>	Nec solum rastris durisque ligonibus arva, / Sed gladiis fodere suis: puteusque cavati / Montis ad irrigui premitur fastigia campi.
<lucan. 4.296>	Non se tam penitus, tam longe luce relicta / Merserit Asturii scrutator pallidus auri.
<lucan. 4.298>	Non tamen aut tectis sonuerunt cursibus amnes, / Aut micuere novi, percusso pumice, fontes: /
<lucan. 4.301>	Atra nec exiguo stillant sudantia rore, / Aut impulsa levi turbatur glarea vena.
<lucan. 4.302>	Tunc exhausta super multo sudore iuventus / Extrahitur, duris silicum lassata metallis.
<lucan. 4.304>	Quoque minus possent siccos tolerare vapores, / Quaesitae fecistis aquae.
<lucan. 4.306>	Nec languida fessi / Corpora sustentant epulis, mensasque perosi / Auxilium fecere famem.
<lucan. 4.308>	Si mollius arvum / Prodidit humorem, pingues manus utraque glebas / Exprimit ora super.
<lucan. 4.310>	Nigro si turbida limo / Colluvies immota iacet, cadit omnis in haustus / Certatim obscoenos miles: moriensque recepit, / Quas nollet victurus, aquas: rituque ferarum / Distentas siccant pecudes, et lacte negato, / Sordidus exhausto sorbetur ab ubere sanguis.
<lucan. 4.315>	tunc herbas frondesque terunt, et rore madentes / Destringunt ramos: ac si quos palmite crudo / Arboris aut tenera succos pressere medulla.
<lucan. 4.318>	O fortunati, fugiens quos barbarus hostis / Fontibus immixto stravit per rura veneno.
<lucan. 4.320>	Hos licet in fluvios saniem tabemque ferarum, / Pallida Dictaeis, Caesar, nascentia saxis / Infundas aconita palam, Romana iuventus / Non decepta bibet.
<lucan. 4.324>	Torrentur viscera flamma, / Oraque sicca rigent squamosis aspera linguis.
<lucan. 4.325>	Iam marcent venae, nulloque humore rigatus / Aeris alternos angustat pulmo meatus, / Rescissoque nocent suspiria dura palato.
<lucan. 4.328>	Pandunt ora tamen, nocturnumque aera captant.
<lucan. 4.329>	Exspectant imbres, quorum modo cuncta natabant / Impulsu, et siccis vultus in nubibus haerent.
<lucan. 4.331>	Quoque magis miseros undae ieiunia solvant, / Non super arentem Meroen Cancrique sub axe, / Qua nudi Garamantes arant, sedere: sed inter / Stagnantem Sicorim et rapidum deprensus Iberum / Spectat vicinos sitiens exercitus amnes.
<lucan. 4.336>	Iam domiti cessere duces, pacisque petendae / Auctor damnatis supplex Afranius armis, / Semianimes in castra trahens hostilia turmas, / Victoris stetit ante pedes.
<lucan. 4.340>	Servata precanti / Maiestas, non fracta malis, interque priorem / Fortunam casusque novos gerit omnia victi, / Sed ducis, et veniam securo pectore poscit: /
<lucan. 4.344>	Si me degeneri stravissent fata sub hoste / Non deerat fortis rapiendo dextera leto: /
<lucan. 4.346>	At nunc sola mihi est orandae caussa salutis, / Dignum donanda, Caesar, te credere vita.
<lucan. 4.347>	Non partis studiis agimur, nec sumsimus arma / Consiliis inimica tuis.
<lucan. 4.349>	Nos denique bellum / Invenit civile duces; caussaeque priori, / Dum potuit, servata fides.
<lucan. 4.351>	Nil fata moramur: /
<lucan. 4.352>	Tradimus Hesperias gentes, aperimus Eoas, / Securumque orbis patimur post terga relicti.
<lucan. 4.353>	Nec cruor effusus campis tibi bella peregit, / Nec ferrum lassaeque manus.
<lucan. 4.355>	Hoc hostibus unum, / Quod vincas, ignosce tuis.
<lucan. 4.356>	Nec magna petuntur.
<lucan. 4.356>	Otia des fessis, vitam patiaris inermes / Degere, quam tribuis: campis prostrata iacere / Agmina nostra putes: neque enim felicibus armis / Misceri damnata decet, partemque triumphi / Captos ferre tui: turba haec sua fata peregit.
<lucan. 4.361>	Hoc petimus, victos ne tecum vincere cogas.
<lucan. 4.362>	Dixerat: at facilis Caesar vultuque serenus / Flectitur, atque usum belli poenamque remittit.
<lucan. 4.364>	Ut primum iustae placuerunt foedera pacis, / Incustoditos decurrit miles ad amnes; / Incumbit ripis, permissaque flumina turbat.
<lucan. 4.367>	Continuus multis subitarum tractus aquarum, / Aera non passus vacuis discurrere venis, / Arctavit clausitque animam: nec fervida pestis / Cedit adhuc: sed morbus egens iam gurgite plenis / Visceribus sibi poscit aquas.
<lucan. 4.372>	Mox robora nervis / Et vires rediere viris.
<lucan. 4.373>	O prodiga rerum / Luxuries, numquam parvo contenta parato, / Et quaesitorum terra pelagoque ciborum / Ambitiosa fames, et lautae gloria mensae, / Discite, quam parvo liceat producere vitam, / Et quantum natura petat.
<lucan. 4.378>	Non erigit aegros / Nobilis ignoto diffusus consule Bacchus: /
<lucan. 4.380>	Non auro murrhaque bibunt; sed gurgite puro / Vita redit.
<lucan. 4.381>	Satis est populis fluviusque Ceresque.
<lucan. 4.381>	Heu miseri, qui bella gerunt!
<lucan. 4.382>	Tunc, arma relinquens / Victori, miles spoliato pectore tutus / Innocuusque suas, curarum liber, in urbes / Spargitur.
<lucan. 4.385>	O quantum donata pace potitos / Excussis umquam ferrum librasse lacertis / Poenituit, tolerasse sitim, frustraque rogasse / Prospera bella deos.
<lucan. 4.388>	Nempe usis Marte secundo / Tot dubiae restant acies, tot in orbe labores: /
<lucan. 4.390>	Ut numquam fortuna labet successibus anceps, / Vincendum toties, terras fundendus in omnes / Est cruor, et Caesar per tot sua fata sequendus.
<lucan. 4.392>	Felix, qui potuit, mundi nutante ruina, / Quo iaceat iam scire loco.
<lucan. 4.394>	Non proelia fessos / Ulla vocant, certos non rumpunt classica somnos.
<lucan. 4.395>	Iam coniux natique rudes et sordida tecta / Et non deductos recipit sua terra colonos.
<lucan. 4.397>	Hoc quoque securis oneris fortuna remisit, / Sollicitus menti quod abest favor.
<lucan. 4.399>	Ille salutis / Est auctor, dux ille fuit.
<lucan. 4.400>	Sic proelia soli / Felices nullo spectant civilia voto.
<lucan. 4.401>	Non eadem belli totum fortuna per orbem / Constitit: in partes aliquid sed Caesaris ausa eat, / Qua maria Hadriaci longas ferit unda Salonas, / Et tepidum in molles Zephyros excurrit Iader.
<lucan. 4.405>	Illic, bellaci confisus gente Curictum, / Quos alit Hadriaco tellus circumflua ponto, / Clauditur extrema residens Antonius ora, / Cautus ab incursu belli, si sola recedat, / Expugnat quae tuta, fames.
<lucan. 4.410>	Non pabula tellus / Pascendis submittit equis, non proserit ullam / Flava Ceres segetem: spoliabat gramine campum / Miles, et adtonso miseris iam dentibus arvo / Castrorum siccas de cespite vulserat herbas, / Ut primum adversae socios in litore terrae / Et Basilum videre ducem: nova furta per aequor / Exquisita fugae.
<lucan. 4.417>	Neque enim de more carinas / Extendunt, puppesque levant, sed firma gerendis / Molibus insolito contexunt robora ductu.
<lucan. 4.419>	Namque ratem vacuae sustentant undique cuppae, / Quarum porrectis series constricta catenis / Ordinibus geminis obliquas excipit alnos.
<lucan. 4.422>	Nec gerit expositum telis in fronte patenti / Remigium: sed, quod trabibus circumdedit aequor, / Hoc ferit, et taciti praebet miracula cursus, / Quod nec vela ferat, nec apertas verberet undas.
<lucan. 4.426>	Tunc freta servantur, dum se declivibus undis / Aestus agat, refluoque mari nudentur arenae.
<lucan. 4.428>	Iamque relabenti crescebant litora ponto; / Missa ratis prono defertur lapsa profundo, / Et geminae comites.
<lucan. 4.431>	Cunctas super ardua turris / Eminet, et tremulis tabulata minantia pinnis.
<lucan. 4.432>	Noluit Illyricae custos Octavius undae / Confestim tentare ratem, celeresque carinas / Continuit, cursu crescat dum praeda secundo: /
<lucan. 4.436>	Et temere ingressos repetendum invitat ad aequor / Pace maris.
<lucan. 4.437>	Sic dum pavidos formidine cervos / Claudat odoratae metuentes aera pennae, / Aut dum dispositis adtollat retia varis / Venator, tenet ora levis clamosa Molossi, / Spartanos Cretasque ligat: nec creditur ulli / Silva cani, nisi qui presso vestigia rostro / Colligit, et praeda nescit latrare reperta, / Contentus tremulo monstrasse cubilia loro.
<lucan. 4.444>	Nec mora: complentur moles, avideque petitis / Insula deseritur ratibus, quo tempore primas / Impedit ad noctem iam lux extrema tenebras.
<lucan. 4.447>	At Pompeianus fraudes innectere ponto / Antiqua parat arte Cilix, passusque vacare / Summa freti, medio suspendit vincula ponto, / Et laxas fluitare sinit religatque catenas / Rupis ab Illyricae scopulis.
<lucan. 4.452>	Nec prima, nec illa, / Quae sequitur, tardata ratis: sed tertia moles / Haesit, et ad cautes adducto fune secuta est.
<lucan. 4.454>	Impendent cava saxa mari, ruituraque semper / Stat (mirum) moles, et silvis aequor inumbrat.
<lucan. 4.456>	Huc fractas Aquilone rates submersaque pontus / Corpora saepe tulit, caecisque abscondit in antris: /
<lucan. 4.459>	Restituit raptus tectum mare: quumque cavernae / Evomuere fretum, contorti verticis undae / Tauromenitanam vincunt fervore Charybdin.
<lucan. 4.461>	Hic Opiterginis moles onerata colonis / Constitit: hanc omni puppes statione solutae / Circumeunt: alii rupes ac litora complent.
<lucan. 4.464>	Vulteius tacitas sensit sub gurgite fraudes; / (Dux erat ille ratis,) frustra qui vincula ferro / Rumpere conatus, poscit spe proelia nulla, / Incertus qua terga daret, qua pectora bello.
<lucan. 4.468>	Hoc tamen in casu, quantum deprensa valebat, / Effecit virtus: inter tot millia captae / Circumfusa rati et plenam vix inde cohortem / Pugna fuit; non longa quidem: nam condidit atra / Nox lucem dubiam, pacemque habuere tenebrae.
<lucan. 4.473>	Tunc sic adtonitam venturaque fata paventem / Rexit magnanima Vulteius voce cohortem: /
<lucan. 4.476>	Libera non ultra, parva quam nocte, iuventus, / Consulite extremis angusto tempore rebus.
<lucan. 4.477>	Vita brevis nulli super est, qui tempus in illa / Quaerendae sibi mortis habet: nec gloria leti / Inferior, iuvenes, admoto occurrere fato.
<lucan. 4.480>	Omnibus incerto venturae tempore vitae, / Par animi laus est, et quos speraveris annos / Perdere, et extremae momentum abrumpere lucis, / Accersas dum fata manu.
<lucan. 4.484>	Non cogitur ullus / Velle mori.
<lucan. 4.485>	Fuga nulla patet: stant undique nostris / Intenti cives iugulis.
<lucan. 4.486>	Decernite letum, / Et metus omnis abest: cupias quodcumque necesse est.
<lucan. 4.487>	Non tamen in caeca bellorum nube cadendum est, / Aut cum permixtis acies sua tela tenebris / Involvunt, conserta iacent cum corpora campo, / In medium mors omnis abit, perit obruta virtus.
<lucan. 4.491>	Nos in conspicua sociis hostique carina / Constituere dei.
<lucan. 4.493>	Praebebunt aequora testes, / Praebebunt terrae, summis dabit insula saxis: /
<lucan. 4.495>	Spectabunt geminae diverso e litore partes.
<lucan. 4.495>	Nescio quod nostris magnum et memorabile fatis / Exemplum, Fortuna, paras.
<lucan. 4.497>	Quaecumque per aevum / Exhibuit monumenta fides, servataque ferro / Militiae pietas, transibit nostra iuventus.
<lucan. 4.499>	Namque suis pro te gladiis incumbere, Caesar, / Esse parum scimus: sed non maiora supersunt / Obsessis, tanti quae pignora demus amoris.
<lucan. 4.502>	Abscidit nostrae multum sors invida laudi, / Quod non cum senibus capti natisque tenemur.
<lucan. 4.504>	Indomitos sciat esse viros, timeatque furentes / Et morti faciles animos, et gaudeat hostis / Non plures haesisse rates.
<lucan. 4.507>	Tentare parabunt / Foederibus, turpique volent corrumpere vita.
<lucan. 4.508>	O utinam, quo plus habeat mors unica famae, / Promittant veniam, iubeant sperare salutem: /
<lucan. 4.511>	Ne nos, cum calido fodiemus viscera ferro, / Desperasse putent.
<lucan. 4.512>	Magna virtute merendum est, / Caesar ut, amissis inter tot millia paucis, / Hoc damnum clademque vocet.
<lucan. 4.514>	Dent fata recessum / Emittantque licet, vitare instantia nolim.
<lucan. 4.515>	Proieci vitam, comites, totusque futurae / Mortis agor stimulis: furor est.
<lucan. 4.517>	Agnoscere solis / Permissum est, quos iam tangit vicinia fati, / Victurosque dei celant, ut vivere durent, / Felix esse mori.
<lucan. 4.520>	Sic cunctas sustulit ardor / Nobilium mentes iuvenum: cum sidera coeli / Ante ducis voces oculis humentibus omnes / Adspicerent, flexoque Ursae temone paverent, / Iidem, cum fortes animos praecepta subissent, / Optavere diem.
<lucan. 4.525>	Nec segnis mergere ponto / Tunc erat astra polus: nam sol Ledaea tenebat / Sidera, vicino cum lux altissima Cancro est: /
<lucan. 4.528>	Nox tum Thessalicas urgebat parva sagittas.
<lucan. 4.528>	Detegit orta dies stantes in rupibus Istros, / Pugnacesque mari Graia cum classe Liburnos.
<lucan. 4.530>	Tentavere prius suspenso vincere bello / Foederibus, fieret captis si dulcior ipsa / Mortis vita mora.
<lucan. 4.533>	Stabat devota inventus, / Damnata iam luce ferox, securaque pugnae / Promisso sibi fine manu: nullique tumultus / Excussere viris mentes ad summa paratas: /
<lucan. 4.537>	Innumerasque simul pauci terraque marique / Sustinuere manus: tanta est fiducia mortis.
<lucan. 4.538>	Utque satis bello visum est fluxisse cruoris, / Versus ab hoste furor.
<lucan. 4.540>	Primus dux ipse carinae / Vulteius, iugulo poscens iam fata retecto, / Ecquis, ait, iuvenum est, cuius sit dextra cruore / Digna meo, certaque fide per vulnera nostra / Testetur se velle mori?
<lucan. 4.544>	Nec plura locuto / Viscera non unus iamdudum transigit ensis.
<lucan. 4.545>	Collaudat cunctos: sed eum, cui vulnera prima / Debebat, grato moriens interficit ictu.
<lucan. 4.547>	Concurrent alii, totamque in partibus unis / Bellorum fecere nefas.
<lucan. 4.549>	Sic semine Cadmi / Emicuit Dircaea cohors, ceciditque suorum / Vulneribus, dirum Thebanis fratribus omen: /
<lucan. 4.552>	Phasidos et campis insomni dente creati / Terrigenae, missa magicis e cantibus ira, / Cognato tantos complerunt sanguine sulcos: /
<lucan. 4.555>	Ipsaque, inexpertis quod primum fecerat herbis, / Expavit Medea nefas.
<lucan. 4.556>	Sic mutua pacti / Fata cadunt iuvenes: nimiumque in morte virorum / Mors virtutis habet: pariter sternuntque caduntque / Vulnere letali: nec quemquam dextra fefellit, / Cum feriat moriente manu.
<lucan. 4.560>	Nec vulnus adactis / Debetur gladiis: percussum est pectore ferrum, / Et iugulis pressere manum.
<lucan. 4.562>	Cum sorte cruenta / Fratribus incurrant fratres, natusque parenti, / Haud trepidante tamen toto cum pondere dextra / Exegere enses.
<lucan. 4.565>	Pietas ferientibus una, / Non repetisse, fuit.
<lucan. 4.566>	Iam latis viscera lapsa / Semianimes traxere foris, multumque cruoris / Infudere mari.
<lucan. 4.568>	Despectam cernere lucem, / Victoresque suos vultu spectare superbo, / Et mortem sentire iuvat.
<lucan. 4.570>	Iam strage cruenta / Conspicitur cumulata ratis: bustisque remittunt / Corpora victores, ducibus mirantibus, ulli / Esse ducem tanti.
<lucan. 4.573>	Nullam maiore locuta est / Ore ratem totum discurrens fama per orbem.
<lucan. 4.574>	Non tamen ignavae post haec exempla virorum / Percipient gentes, quam sit non ardua virtus / Servitium fugisse manu.
<lucan. 4.577>	Sed regna timentur / Ob ferrum, et saevis libertas uritur armis: /
<lucan. 4.579>	Ignoratque datos, ne quisquam serviat, enses.
<lucan. 4.579>	Mors, utinam pavidos vitae subducere nolles, / Sed virtus te sola daret!
<lucan. 4.581>	Non segnior illo / Marte fuit, qui tunc Libycis exarsit in arvis.
<lucan. 4.582>	Namque rates audax Lilybaeo litore solvit / Curio: nec forti velis Aquilone recepto / Inter semirutas magnae Carthaginis arces / Et Clupeam tenuit stationis litora notae: /
<lucan. 4.587>	Primaque castra locat cano procul aequore, qua se / Bagrada lentus agit, siccae sulcator arenae.
<lucan. 4.588>	Inde petit tumulos exesasque undique rupes, / Antaei quae regna vocat non vana vetustas.
<lucan. 4.590>	Nominis antiqui cupientem noscere caussas / Cognita per multos docuit rudis incola patres, / Nondum post genitos Tellus effeta gigantes, / Terribilem Libyeis partum concepit in antris.
<lucan. 4.594>	Nec tam iusta fuit terrarum gloria Typhon, / Aut Tityos Briareusque ferox: coeloque pepercit, / Quod non Phlegraeis Antaeum sustulit arvis.
<lucan. 4.597>	Hoc quoque tam vastas cumulavit munere vires / Terra sui foetus, quod, cum tetigere parentem, / Iam defecta vigent renovato robore membra.
<lucan. 4.600>	Haec illi spelunca domus: latuisse sub alta / Rupe ferunt, epulas raptos habuisse leones.
<lucan. 4.602>	Ad somnos non terga ferae praebere cubile / Adsuerunt, non silva torum: viresque resumit / In nuda tellure iacens.
<lucan. 4.605>	Periere coloni / Arvorum Libyes: pereunt, quos adpulit aequor, / Auxilioque diu virtus non usa cadendi, / Terrae spernit opes:  invictus robore cunctis, / Quamvis staret, erat.
<lucan. 4.609>	Tandem vulgata cruenti / Fama mali, terras monstris aequorque levantem / Magnanimum Alciden Libycas excivit in oras.
<lucan. 4.611>	Ille Cleonaei proiecit terga leonis, / Antaeus Libyci.
<lucan. 4.613>	Perfudit membra liquore / Hospes, Olympiacae servato more palaestrae: /
<lucan. 4.615>	Ille, parum fidens pedibus contingere matrem, / Auxilium membris calidas infundit arenas.
<lucan. 4.616>	Conseruere manus et multo brachia nexu.
<lucan. 4.617>	Colla diu gravibus frustra tentata lacertis: /
<lucan. 4.619>	Immotumque caput fixa cum fronte tenetur: /
<lucan. 4.620>	Miranturque habuisse parem.
<lucan. 4.620>	Nec viribus uti / Alcides primo voluit certamine totis, / Exhausitque virum: quod creber anhelitus illi / Prodidit, et gelidus fesso de corpore sudor.
<lucan. 4.623>	Tunc cervix lassata quati: tunc pectore pectus / Urgeri: tunc obliqua percussa labare / Crura manu.
<lucan. 4.626>	Iam terga viri cedentia victor / Adligat, et medium, compressis ilibus, arctat: /
<lucan. 4.628>	Inguinaque insertis pedibus distendit, et omnem / Explicuit per membra virum.
<lucan. 4.629>	Rapit arida tellus / Sudorem: calido complentur sanguine venae.
<lucan. 4.630>	Intumuere tori, totosque induruit artus, / Herculeosque novo laxavit corpore nodos.
<lucan. 4.632>	Constitit Alcides stupefactus robore tanto: /
<lucan. 4.634>	Nec sic Inachiis, quamvis rudis esset, in undis / Desectam timuit, reparatis anguibus, hydram.
<lucan. 4.635>	Conflixere pares, telluris viribus ille, / Ille suis.
<lucan. 4.637>	Numquam saevae sperare novercae / Plus licuit.
<lucan. 4.638>	Videt exhaustos sudoribus artus / Cervicemque viri siccam, qua ferret Olympum.
<lucan. 4.639>	Utque iterum fessis iniecit brachia membris, / Non exspectatis Antaeus viribus hostis / Sponte cadit, maiorque, accepto robore, surgit.
<lucan. 4.642>	Quisquis inest terris, in fessos spiritus artus / Egeritur; tellusque viro luctante laborat.
<lucan. 4.644>	Ut tandem auxilium tactae prodesse parentis / Alcides sensit: standum est tibi, dixit, et ultra / Non credere solo, sternique vetabere terra.
<lucan. 4.647>	Haerebis pressis intra mea pectora membris: /
<lucan. 4.649>	Huc, Antaee, cades.
<lucan. 4.649>	Sic fatus, sustulit alte / Nitentem in terras iuvenem.
<lucan. 4.650>	Morientis in artus / Non potuit nati tellus submittere vires.
<lucan. 4.651>	Alcides medium tenuit: iam pectora pigro / Stricta gelu: terrisque diu non credidit hostem.
<lucan. 4.653>	Hinc, aevi veteris custos, famosa vetustas / Miratrixque sui signavit nomine terras.
<lucan. 4.655>	Sed maiora dedit cognomina collibus istis, / Poenum qui Latiis revocavit ab arcibus hostem, / Scipio.
<lucan. 4.658>	Iam sedes Libyca tellure potito / Haec fuit.
<lucan. 4.659>	En, veteris cernis vestigia valli.
<lucan. 4.659>	Romana hos primum tenuit victoria campos.
<lucan. 4.660>	Curio laetatus, tamquam fortuna locorum / Bella gerat, servetque ducum sibi fata priorum, / Felici non fausta loco tentoria ponens, / Indulsit castris, et collibus abstulit omen, / Sollicitatque feros non aequis viribus hostes.
<lucan. 4.665>	Omnis Romanis quae cesserat Africa signis, / Tunc Vari sub iure fuit: qui, robore quamquam / Confisus Latio, regis tamen undique vires / Excivit Libycae gentis, extremaque mundi / Signa, suum comitata Iubam.
<lucan. 4.670>	Non fusior ulli / Terra fuit domino: qua sunt longissima regna, / Cardine ab occiduo vicinus Gadibus Atlas / Terminat: a medio confinis Syrtibus Hammon: /
<lucan. 4.674>	At qua lata iacet vasti plaga fervida regni, / Distinet Oceanum, zonaeque exusta calentis / Sufficiunt spatio.
<lucan. 4.676>	Populi tot castra sequuntur: /
<lucan. 4.677>	Autololes, Numidaeque vagi, semperque paratus / Inculto Gaetulus equo: tunc concolor Indo / Maurus, inops Nasamon, mixti Garamante perusto / Marmaridae volucres, aequaturusque sagittas / Medorum,    tremulum cum torsit missile, Mazax: /
<lucan. 4.682>	Et gens quae nudo residens Massylia dorso / Ora levi flectit frenorum nescia virga: /
<lucan. 4.684>	Et solitus vacuis errare mapalibus Afer / Venator, ferrique simul fiducia non est, / Vestibus iratos laxis operire leones.
<lucan. 4.686>	Nec solum studiis civilibus arma parabat, / Privatae sed bella dabat Iuba concitus irae.
<lucan. 4.688>	Hunc quoque, quo superos humanaque polluit anno, / Lege tribunicia solio depellere avorum / Curio tentarat, Libyamque auferre tyranno, / Dum regnum te, Roma, facit.
<lucan. 4.692>	Memor ille doloris / Hoc bellum sceptri fructum putat esse retenti.
<lucan. 4.693>	Hac igitur regis trepidat iam Curio fama, / Et quod Caesareis numquam devota iuventus / Illa nimis castris, nec Rheni miles in undis / Exploratus erat, Corfini captus in arce, / Infidusque novis ducibus, dubiusque priori, / Fas utrumque putat.
<lucan. 4.699>	Sed postquam languida segni / Cernit cuncta metu, nocturnaque munia valli / Desolata fuga, trepida sic mente profatur: /
<lucan. 4.702>	Audendo magnus tegitur timor: arma capessam / Ipse prior: campum miles descendat in aequum, / Dum meus est: variam semper dant otia mentem.
<lucan. 4.704>	Eripe consilium pugna.
<lucan. 4.705>	Cum dira voluntas / Ense subit presso, et galeae texere pudorem, / Quis conferre duces meminit?
<lucan. 4.707>	quis pendere caussas?
<lucan. 4.707>	Qua stetit, inde favet: veluti fatalis arenae / Muneribus non ira vetus concurrere cogit / Productos: odere pares.
<lucan. 4.710>	Sic fatus, apertis / Instruxit campis acies: quem blanda futuris / Deceptura malis belli fortuna recepit.
<lucan. 4.712>	Nam pepulit Varum campo, nudataque foeda / Terga fuga, donec vetuerunt castra, cecidit.
<lucan. 4.714>	Tristia sed postquam superati proelia Vari / Sunt audita Iubae: laetus, quod gloria belli / Sit rebus servata suis, rapit agmina furtim, / Obscuratque suam per iussa silentia famam, / Hoc solum metuens, incautus ab hoste timeri.
<lucan. 4.719>	Mittitur, exigua qui proelia prima lacessat / Eliciatque manu, Numidis a rege secundus, / Ut sibi commissi simulator Sabura belli.
<lucan. 4.722>	Ipse cava regni vires in valle retentat: /
<lucan. 4.724>	Aspidas ut Pharias cauda sollertior hostis / Ludit, et iratas incerta provocat umbra: /
<lucan. 4.726>	Obliquusque caput vanas serpentis in auras / Effusae tuto comprendit guttura morsu / Letiferam citra saniem: tunc irrita pestis / Exprimitur, faucesque fluunt pereunte veneno.
<lucan. 4.729>	Fraudibus eventum dederat fortuna: feroxque, / Non exploratis occulti viribus hostis, / Curio nocturnum castris erumpere cogit / Ignotisque equitem late discurrere campis.
<lucan. 4.733>	Ipse sub aurorae primos excedere motus / Signa iubet castris, multum frustraque rogatus / Ut Libycas metuat fraudes, infectaque semper / Punica bella dolis.
<lucan. 4.737>	Leti fortuna propinqui / Tradiderat fatis iuvenem: bellumque trahebat / Auctorem civile suum.
<lucan. 4.739>	Super ardua ducit / Saxa, super cautes, abrupto limite, signa: /
<lucan. 4.741>	Cum procul e summis conspecti collibus hostes / Fraude sua cessere parum, dum colle relicto / Effusam patulis aciem committeret arvis.
<lucan. 4.743>	Ille, fugam credens, simulatae nescius artis, / Ut victor, medios aciem proiecit in agros.
<lucan. 4.745>	tunc primum patuere doli, Numidaeque fugaces / Undique completis clauserunt montibus agmen.
<lucan. 4.747>	Obstupuit dux ipse simul, perituraque turba.
<lucan. 4.748>	Non timidi petiere fugam, non proelia fortes: /
<lucan. 4.750>	Quippe ubi non sonipes motus clangore tubarum / Saxa quatit pulsu, rigidos vexantia frenos / Ora terens, spargitque iubas, et subrigit aures, / Incertoque pedum pugnat non stare tumultu.
<lucan. 4.753>	Fessa iacet cervix.
<lucan. 4.754>	Fumant sudoribus artus, / Oraque proiecta squalent arentia lingua: /
<lucan. 4.756>	Pectora rauca gemunt, quae creber anhelitus urguet: /
<lucan. 4.757>	Et defecta gravis longe trahit ilia pulsus: /
<lucan. 4.758>	Siccaque sanguineis durescit spuma lupatis.
<lucan. 4.758>	Iamque gradum neque verberibus stimulisque coacti, / Nec quamvis crebris iussi calcaribus addunt.
<lucan. 4.760>	Vulneribus coguntur equi.
<lucan. 4.761>	Nec profuit ulli / Cornipedis rupisse moras: neque enim impetus illis / Incursusque fuit: tantum profertur ad hostes, / Et spatium iaculis oblato vulnere donat.
<lucan. 4.764>	At vagus Afer equos ut primum emisit in agmen, / Tunc campi tremuere sono: terraque soluta, / Quantus Bistonio torquetur turbine, pulvis / Aera nube sua texit, traxitque tenebras.
<lucan. 4.768>	Ut vero in pedites fatum miserabile belli / Incubuit, nullo dubii discrimine Martis / Ancipites steterunt casus, sed tempora pugnae / Mors tenuit.
<lucan. 4.772>	Neque enim licuit procurrere contra, / Et miscere manus.
<lucan. 4.773>	Sic undique septa iuventus / Cominus obliquis et rectis eminus hastis / Obruitur: non vulneribus nec sanguine, solum / Telorum nimbo peritura, ac pondere ferri.
<lucan. 4.776>	Ergo acies tantae parum spissantur in orbem: /
<lucan. 4.778>	Ac, si quis metuens medium correpsit in agmen, / Vix impune suos inter convertitur enses: /
<lucan. 4.780>	Densaturque globus, quantum pede prima relato / Constrinxit gyros acies.
<lucan. 4.781>	Non arma movendi / Iam locus est pressis: stipataque membra teruntur: /
<lucan. 4.783>	Frangitur armatum colliso pectore pectus.
<lucan. 4.783>	Non tam laeta tulit victor spectacula Maurus, / Quam fortuna dabat: fluvios non ille cruoris, / Membrorumque videt lapsum, et ferientia terram / Corpora: compressum turba stetit omne cadaver.
<lucan. 4.787>	Excitet invisas dirae Carthaginis umbras / Inferiis fortuna novis: ferat ista cruentus / Hannibal et Poeni tam dira piacula manes.
<lucan. 4.790>	Romanam, superi, Libyca tellure ruinam / Pompeio prodesse nefas, votisque senatus.
<lucan. 4.792>	Africa nos potius vincat sibi.
<lucan. 4.793>	Curio fusas / Ut vidit campis acies, et cernere tantas / Permisit clades compressus sanguine pulvis, / Non tulit adflictis animam producere rebus, / Aut sperare fugam: ceciditque in strage suorum, / Impiger ad letum, et fortis virtute coacta.
<lucan. 4.798>	Quid nunc rostra tibi prosunt turbata, forumque, / Unde tribunicia plebeius signifer arte / Arma dabas populis?
<lucan. 4.801>	quid prodita iura senatus.
<lucan. 4.801>	Et gener atque socer bello concurrere iussi?
<lucan. 4.802>	Ante iaces, quam dira duces Pharsalia confert, / Spectandumque tibi bellum civile negatum est.
<lucan. 4.804>	Has urbi miserae vestro de sanguine poenas / Nempe datis?
<lucan. 4.806>	luitis iugulo sic arma, potentes?
<lucan. 4.806>	Felix Roma quidem, civesque habitura beatos, / Si libertatis superis tam cura placeret, / Quam vindicta placet.
<lucan. 4.809>	Libycas, en, nobile corpus, / Pascit aves nullo contectus Curio busto.
<lucan. 4.810>	At tibi nos (quando non proderit ista silere, / A quibus omne aevi senium sua fama repellit,) / Digna damus, iuvenis, meritae praeconia vitae.
<lucan. 4.813>	Haud alium tanta civem tulit indole Roma, / Aut cui plus leges deberent recta sequenti.
<lucan. 4.815>	Perdita tunc urbi nocuerunt saecula, postquam / Ambitus, et luxus, et opum metuenda facultas / Transverso mentem dubiam torrente tulerunt: /
<lucan. 4.819>	Momentumque fuit mutatus Curio rerum, / Gallorum captus spoliis, et Caesaris auro.
<lucan. 4.820>	Ius licet in iugulos nostros sibi fecerit ense / Sulla potens, Mariusque ferox, et Cinna cruentus, / Caesareaeque domus series: cui tanta potestas / Concessa est?
<lucan. 4.824>	Emere omnes, hic vendidit urbem.
<lucan. 5.1>	Sic alterna duces bellorum vulnera passos / In Macetum terras, miscens adversa secundis, / Servavit fortuna pares.
<lucan. 5.3>	Iam sparserat Aemo / Bruma nives, gelidoque cadens Atlantis Olympo: /
<lucan. 5.5>	Instabatque dies, qui dat nova nomina fastis, / Quique colit primus ducentem tempora Ianum.
<lucan. 5.6>	Dum tamen emeriti remanet pars ultima iuris, / Consul uterque vagos belli per munia Patres / Elicit Epirum.
<lucan. 5.9>	Peregrina ac sordida sedes / Romanos cepit proceres: secretaque rerum / Hospes in externis audivit curia tectis.
<lucan. 5.11>	Nam quis castra vocet tot strictas iure secures, / Tot fasces?
<lucan. 5.13>	Docuit populos venerabilis ordo, / Non Magni partes, sed Magnum in partibus esse.
<lucan. 5.14>	Ut primum moestum tenuere silentia coetum, / Lentulus excelsa sublimis sede profatur: /
<lucan. 5.17>	Indole si dignum Latia, si sanguine prisco / Robur inest animis, non qua tellure coacti, / Quamque procul tectis captae sedeamus ab urbis, / Cernite: sed vestrae faciem cognoscite turbae: /
<lucan. 5.21>	Cunctaque iussuri, primum hoc decernite, Patres, / Quod regnis populisque liquet, nos esse senatum.
<lucan. 5.22>	Nam, vel Hyperboreae plaustrum glaciale sub ursae, / Vel plaga qua torrens claususque vaporibus axis / Nec patitur noctes nec iniquos crescere soles, / Si fortuna ferat, rerum nos summa sequetur, / Imperiumque comes.
<lucan. 5.27>	Tarpeia sede perusta / Gallorum facibus, Veiosque habitante Camillo, / Illic Roma fuit.
<lucan. 5.29>	Non umquam perdidit ordo / Mutato sua iura solo.
<lucan. 5.30>	Moerentia tecta / Caesar habet, vacuasque domos, legesque silentes, / Clausaque iustitio tristi fora.
<lucan. 5.32>	Curia solos / Illa videt Patres, plena quos urbe fugavit.
<lucan. 5.33>	Ordine de tanto quisquis non exsulat, hic est.
<lucan. 5.34>	Ignaros scelerum, longaque in pace quietos / Bellorum primus sparsi furor: omnia rursus / Membra loco redeunt.
<lucan. 5.37>	En, totis viribus orbis / Hesperiam pensant superi: iacet hostis in undis / Obrutus Illyricis: Libyae squalentibus arvis / Curio Caesarei cecidit pars magna senatus.
<lucan. 5.40>	Tollite signa, duces: fatorum impellite cursum: /
<lucan. 5.42>	Spem vestram praestate deis fortunaque tantos / Det nobis animos, quantos fugientibus hostem / Caussa dabat.
<lucan. 5.44>	Nostrum exhausto ius clauditur anno: /
<lucan. 5.45>	Vos, quorum finem non est sensura potestas, / Consulite in medium, Patres, Magnumque iubete / Esse ducem.
<lucan. 5.47>	Laeto nomen clamore senatus / Excipit: et Magno fatum patriaeque suumque / Imposuit.
<lucan. 5.49>	Tunc in reges populosque merentes / Sparsus honos, pelagique potens Phoebeia donis / Exornata Rhodos, gelidique inculta iuventus / Taygeti: fama veteres laudantur Athenae: /
<lucan. 5.53>	Massiliaeque suae donatur libera Phocis.
<lucan. 5.53>	Tunc Sadalen, fortemque Cotyn, fidumque per arma / Deiotarum, et gelidae dominum Rhasipolin orae / Collaudant: Libyamque iubent auctore senatu / Sceptrifero parere Iubae.
<lucan. 5.57>	Pro tristia fata!
<lucan. 5.57>	En tibi, non fidae gentis dignissime regno, / Fortunae, Ptolemaee, pudor, crimenque deorum, / Cingere Pellaeo pressos diademate crines / Permissum.
<lucan. 5.61>	Saevum in populos puer accipis ensem: /
<lucan. 5.62>	Atque utinam in populos!
<lucan. 5.62>	Donata est regia Lagi; / Accessit Magni iugulus: regnumque sorori / Ereptum est, soceroque nefas.
<lucan. 5.64>	Iam turba soluto / Arma petit coetu.
<lucan. 5.65>	Quae cum populique ducesque / Casibus incertis et caeca sorte pararent, / Solus in ancipites metuit descendere Martis / Appius eventus: finemque expromere rerum / Sollicitat superos, multosque obducta per annos / Delphica fatidici reserat penetralia Phoebi.
<lucan. 5.70>	Hesperio tantum, quantum submotus Eoo / Cardine, Parnasus gemino petit aethera colle, / Mons Phoebo Bromioque sacer cui numine mixto / Delphica Thebanae referunt trieterica Bacchae.
<lucan. 5.74>	Hoc solum fluctu terras mergente cacumen / Emicuit, pontoque fuit discrimen et astris.
<lucan. 5.76>	Tu quoque vix summam seductus ab aequore rupem / Extuleras, unoque iugo, Parnase, latebas.
<lucan. 5.78>	Ultor ibi expulsae, premeret cum viscera partus, / Matris, adhuc rudibus Paean Pythona sagittis / Explicuit, cum regna Themis tripodasque teneret.
<lucan. 5.81>	Ut vidit Paean vastos telluris hiatus / Divinam spirare fidem, ventosque loquaces / Exhalare solum, sacris se condidit antris, / Incubuitque adyto, vates ibi factus Apollo.
<lucan. 5.85>	Quis latet hic superum?
<lucan. 5.86>	quod numen ab aethere pressum / Dignatur caecas inclusum habitare cavernas?
<lucan. 5.87>	Quis terram coeli patitur deus, omnia cursus / Aeterni secreta tenens, mundique futuri / Conscius, ac populis sese proferre paratus, / Contactusque ferens hominum, magnusque potensque, / Sive canit fatum, seu, quod iubet ille canendo, / Fit fatum?
<lucan. 5.93>	Forsan terris inserta regendis, / Aere libratum vacuo quae sustinet orbem, / Totius pars magna Iovis, Cirrhaea per antra / Exit, et aetherio trahitur connexa Tonanti.
<lucan. 5.96>	Hoc ubi virgineo conceptum est pectore numen, / Humanam feriens animam sonat, oraque vatis / Solvit, ceu Siculus flammis urgentibus Aetnam / Undat apex: Campana fremens ceu saxa vaporat / Conditus Inarimes aeterna mole Typhoeus.
<lucan. 5.101>	Hoc tamen expositum cunctis nullique negatum / Numen ab humani solum se labe furoris / Vindicat.
<lucan. 5.104>	Haud illic tacito mala vota susurro / Concipiunt.
<lucan. 5.105>	Nam, fixa canens mutandaque nulli, / Mortales optare vetat: iustisque benignus / Saepe dedit sedem totas mutantibus urbes, / Ut Tyriis: dedit ille minas impellere belli, / Ut Salaminiacum meminit mare: sustulit iras / Telluris sterilis, monstrato fine: resolvit / Aera tabificum.
<lucan. 5.111>	Non ullo saecula dono / Nostra carent maiore deum, quam Delphica sedes / Quod siluit, postquam rege timuere futura, / Et superos vetuere loqui.
<lucan. 5.114>	Nec, voce negata, / Cirrhaeae moerent vates; templique fruuntur / Iustitio.
<lucan. 5.116>	Nam si qua deus sub pectora venit, / Numinis aut poena est mors immatura recepti, / Aut pretium: quippe stimulo fluctuque furoris / Compages humana labat, pulsusque deorum / Concutiunt fragiles animas.
<lucan. 5.120>	Sic tempore longo / Immotos tripodas vastaeque silentia rupis / Appius Hesperii scrutator ad ultima fati / Sollicitat.
<lucan. 5.123>	Iussus sedes laxare verendas / Antistes, pavidamque deis immittere vatem, / Castalios circum latices nemorumque recessus / Phemonoen errore vagam curisque vacantem / Corripuit, cogitque fores irrumpere templi.
<lucan. 5.127>	Limine terrifico metuens consistere Phoebas, / Absterrere ducem noscendi ardore futura / Cassa fraude parat.
<lucan. 5.130>	Quid spes, ait, improba veri / Te, Romane, trahit?
<lucan. 5.131>	Muto Parnasus hiatu / Conticuit, pressitque deum: seu spiritus istas / Destitit fauces, mundique in devia versum / Duxit iter: seu, barbarica cum lampade Python / Arsit, in immensas oneres abiere cavernas, / Et Phoebi tenuere viam: seu sponte deorum / Cirrha silet, fatique sat est arcana futuri / Carmine longaevae vobis commissa Sibyllae: /
<lucan. 5.139>	Seu Paean, solitus templis arcere nocentes, / Ora quibus solvat, nostro non invenit aevo.
<lucan. 5.140>	Virginei patuere doli, fecitque negatis / Numinibus metus ipse fidem.
<lucan. 5.142>	Tum torta priores / Stringit vitta comas, crinesque in terga solutos / Candida Phocaica complectitur infula lauro.
<lucan. 5.144>	Haerentem dubiamque premens in templa sacerdos / Impulit.
<lucan. 5.146>	Illa, pavens adyti penetrale remoti / Fatidicum, prima templorum in parte resistit, / Atque, deum simulans, sub pectore ficta quieto / Verba refert, nullo confusae murmure vocis / Instinctam sacro mentem testata furore, / Haud aeque laesura ducem, cui falsa canebat, / Quam tripodas, Phoebique fidem.
<lucan. 5.152>	Non rupta trementi / Verba sono, nec vox antri complere capacis / Sufficiens spatium, nulloque horrore comarum / Excussae laurus, immotaque culmina templi, / Securumque nemus, veritam se credere Phoebo / Prodiderant.
<lucan. 5.157>	Sentit tripodas cessare, furensque / Appius: Et nobis meritas dabis, impia, poenas, / Et superis, quos fingis, ait, nisi mergeris antris, / Deque orbis trepidi tanto consulta tumultu / Desinis ipsa loqui.
<lucan. 5.161>	Tandem conterrita virgo / Confugit ad tripodas, vastisque abducta cavernis / Haesit, et insueto concepit pectore numen, / Quod non exhaustae per tot iam saecula rupis / Spiritus ingessit vati: tandemque potitus / Pectore Cirrhaeo, non umquam plenior artus / Phoebados irrupit Paean: mentemque priorem / Expulit, atque hominem toto sibi cedere iussit / Pectore.
<lucan. 5.169>	Bacchatur demens aliena per antrum / Colla ferens, vittasque dei Phoebeaque serta / Erectis discussa comis, per inania templi / Ancipiti cervice rotat, spargitque vaganti / Obstantes tripodas, magnoque exaestuat igne, / Iratum te, Phoebe, ferens.
<lucan. 5.174>	Nec verbere solo / Uteris et stimulis, flammasque in viscera mergis: /
<lucan. 5.176>	Accipit et fraenos: nec tantum prodere vati, / Quantum scire, licet.
<lucan. 5.177>	Venit aetas omnis in unam / Congeriem: miserumque premunt tot saecula pectus.
<lucan. 5.178>	Tanta patet rerum series, atque omne futurum / Nititur in lucem: vocemque petentia fata / Luctantur: non prima dies, non ultima mundi, / Non modus Oceani, numerus non deerat arenae.
<lucan. 5.182>	Talis in Euboico vates Cumana recessu, / Indignata suum multis servire furorem / Gentibus, ex tanta fatorum strage superba / Excerpsit Romana manu.
<lucan. 5.186>	Sic plena laborat / Phemonoe Phoebo, dum te, consultor operti / Castalia tellure dei, vix invenit, Appi, / Inter fata diu quaerens tam magna latentem.
<lucan. 5.189>	Spumea tunc primum rabies vesana per ora / Effluit, et gemitus, et anhelo clara meatu / Murmura: tunc moestus vastis ululatus in antris, / Extremaeque sonant, domita iam virgine, voces: /
<lucan. 5.194>	Effugis ingentes, tanti discriminis expers, / Bellorum, o Romane, minas: solusque quietem / Euboici vasta lateris convalle tenebis.
<lucan. 5.196>	Caetera suppressit, faucesque obstruxit Apollo.
<lucan. 5.197>	Custodes tripodes fatorum, arcanaque mundi, / Tuque potens veri Paean, nullumque futuri / A superis celate diem, suprema ruentis / Imperii, caesosque duces, et funera regum, / Et tot in Hesperio collapsas sanguine gentes / Cur aperire times?
<lucan. 5.203>	An nondum numina tantum / Decrevere nefas?
<lucan. 5.204>	et adhuc dubitantibus astris / Pompeii damnare caput, tot fata tenentur?
<lucan. 5.205>	Vindicis an gladii facinus, poenasque furoris, / Regnaque ad ultores iterum redeuntia Brutos, / Ut peragat fortuna, taces?
<lucan. 5.208>	Tunc pectore vatis / Impactae cessere fores, expulsaque templis / Prosiluit.
<lucan. 5.210>	Perstat rabies; nec cuncta locutae, / Quem non emisit, superest deus.
<lucan. 5.211>	Illa feroces / Torquet adhuc oculos, totoque vagantia coelo / Lumina, nunc vultu pavido, nunc torva minaci: /
<lucan. 5.214>	Stat numquam facies: rubor igneus inficit ora, / Liventesque genas: nec, qui solet esse timenti, / Terribilis sed pallor inest: nec fessa quiescunt / Corda; sed, ut tumidus Boreae post flamina pontus / Rauca gemit, sic muta levant suspiria vatem.
<lucan. 5.218>	Dumque a luce sacra, qua vidit fata, refertur / Ad vulgare iubar, mediae venere tenebrae.
<lucan. 5.220>	Immisit Stygiam Paean in viscera Lethen, / Quae raperet secreta deum.
<lucan. 5.222>	Tunc pectore verum / Fugit, et ad Phoebi tripodas rediere futura: /
<lucan. 5.224>	Vixque refecta cadit.
<lucan. 5.224>	Nec te vicinia leti / Territat, ambiguis frustratum sortibus, Appi: /
<lucan. 5.226>	Iure sed incerto mundi, subsidere regnum / Chalcidos Euboicae, vana spe rapte, parabas.
<lucan. 5.227>	Heu demens, nullum belli sentire fragorem, / Tot mundi caruisse malis, praestare deorum / Excepta quis morte potest?
<lucan. 5.230>	Secreta tenebis / Litoris Euboici, memorando condite busto, / Qua maris angustat fauces saxosa Carystos, / Et tumidis infesta colit qua numina Rhamnus, / Arctatus rapida fervet qua gurgite pontus, / Euripusque trahit, cursum mutantibus undis, / Chalcidicas puppes ad iniquam classibus Aulim.
<lucan. 5.236>	Interea domitis Caesar remeabat Iberis, / Victrices aquilas alium laturus in orbem: /
<lucan. 5.239>	Cum prope fatorum tantos per prospera cursus / Avertere dei.
<lucan. 5.240>	Nullo nam Marte subactus, / Intra castrorum timuit tentoria ductor / Perdere successus scelerum: cum paene fideles / Per tot bella manus, satiatae sanguine, tandem / Destituere ducem: seu moesto classica paullum / Intermissa sono, claususque et frigidus ensis / Expulerat belli furias: seu praemia miles / Dum maiora petit, damnat caussamque ducemque, / Et scelere imbutos etiamnunc venditat enses.
<lucan. 5.248>	Haud magis expertus discrimine Caesar in ullo est, / Quam non e stabili, tremulo sed culmine cuncta / Despiceret, staretque super titubantia fultus: /
<lucan. 5.252>	Tot raptis truncus manibus, gladioque relictus / Paene suo, qui tot gentes in bella trahebat, / Scit non esse ducis strictos, sed militis, enses.
<lucan. 5.254>	Non pavidum iam murmur erat, nec pectore tecto / Ira latens: nam quae dubias constringere mentes / Caussa solet, dum quisque pavet, quibus ipse timori est, / Seque putat solum regnorum iniusta gravari, / Haud retinet.
<lucan. 5.259>	Quippe ipsa metus exsolverat audax / Turba suos.
<lucan. 5.260>	Quidquid multis peccatur, inultum est.
<lucan. 5.260>	Effudere minas: Liceat discedere, Caesar, / A rabie scelerum.
<lucan. 5.262>	Quaeris terraque marique / His ferrum iugulis, animasque effundere viles / Quolibet hoste paras.
<lucan. 5.264>	Partem tibi Gallia nostri / Eripuit: partem duris Hispania bellis: /
<lucan. 5.266>	Pars iacet Hesperia: totoque exercitus orbe / Te vincente perit.
<lucan. 5.267>	Terris fudisse cruorem / Quid iuvat Arctois, Rhodano Rhenoque subactis?
<lucan. 5.268>	Tot mihi pro bellis bellum civile dedisti.
<lucan. 5.269>	Cepimus expulso patriae cum tecta senatu, / Quos hominum, vel quos licuit spoliare deorum?
<lucan. 5.271>	Imus in omne nefas, manibus ferroque nocentes, / Paupertate pii.
<lucan. 5.273>	Finis quis quaeritur armis?
<lucan. 5.273>	Quid satis est, si Roma parum?
<lucan. 5.274>	Iam respice canos, / Invalidasque manus, et inanes cerne lacertos.
<lucan. 5.275>	Usus abit vitae, bellis consumsimus aevum: /
<lucan. 5.277>	Ad mortem dimitte senes.
<lucan. 5.277>	En, improba vota!
<lucan. 5.277>	Non duro liceat morientia cespite membra / Ponere, non anima glebam fugiente ferire, / Atque oculos morti clausuram quaerere dextram / Coniugis illabi lacrimis, unique paratum / Scire rogum.
<lucan. 5.282>	Liceat morbis finire senectam.
<lucan. 5.282>	Sit praeter gladios aliquod sub Caesare fatum.
<lucan. 5.283>	Quid, velut ignaros ad quae portenta paremur, / Spe trahis?
<lucan. 5.285>	Usque adeo soli civilibus armis / Nescimus cuius sceleris sit maxima merces?
<lucan. 5.286>	Nil actum est bellis, si nondum comperit, istas / Omnia posse manus.
<lucan. 5.288>	Nec fas nec vincula iuris / Hoc audere vetant.
<lucan. 5.289>	Rheni mihi Caesar in undis / Dux erat, hic socius.
<lucan. 5.290>	Facinus quos inquinat, aequat.
<lucan. 5.290>	Adde, quod ingrato meritorum iudice virtus / Nostra perit.
<lucan. 5.292>	Quidquid gerimus, fortuna vocatur.
<lucan. 5.292>	Nos fatum sciat esse suum.
<lucan. 5.293>	Licet omne deorum / Obsequium speres: irato milite, Caesar, / Pax erit.
<lucan. 5.295>	Haec fatus, totis discurrere castris / Coeperat, infestoque ducem deposcere vultu.
<lucan. 5.296>	Sic eat, o superi!
<lucan. 5.297>	quando pietasque fidesque / Destituunt, moresque malos sperare relictum est, / Finem civili faciat discordia bello.
<lucan. 5.299>	Quem non ille ducem potuit terrere tumultus?
<lucan. 5.300>	Fata sed in praeceps solitus demittere Caesar, / Fortunamque suam per summa pericula gaudens / Exercere, venit: nec, dum desaeviat ira, / Expectat; medios properat tentare furores.
<lucan. 5.304>	Non illis urbes spoliandaque templa negasset, / Tarpeiamque Iovis sedem, matresque senatus, / Passurasque infanda nurus.
<lucan. 5.307>	Vult omnia certe / A se saeva peti, vult praemia Martis amari: /
<lucan. 5.309>	Militia indomiti tantum mens sana timetur.
<lucan. 5.309>	Non pudet heu, Caesar, soli tibi bella placere / Iam manibus damnata tuis?
<lucan. 5.311>	hos ante pigebit / Sanguinis?
<lucan. 5.312>	his ferri grave ins erit ipse per omne / Fasque nefasque rues   Lassare, et disce sine armis / Posse pati: liceat scelerum tibi ponere finem.
<lucan. 5.314>	Saeve, quid insequeris quid iam nolentibus instas?
<lucan. 5.315>	Bellum te civile fugit.
<lucan. 5.316>	Stetit aggere fulti / Cespitis, intrepidus vultu, meruitque timeri / Non metuens: atque haec ira dictante profatur: /
<lucan. 5.319>	Qui modo in absentem vultu dextraque furebas, / Miles, habes nudum promtumque ad vulnera pectus.
<lucan. 5.320>	Hic fuge, si belli finis placet, ense relicto.
<lucan. 5.321>	Detegit imbelles animos nil fortiter ausa / Seditio, tantumque fugam meditata iuventus, / Ac ducis invicti rebus lassata secundis.
<lucan. 5.324>	Vadite, meque meis ad bella relinquite fatis: /
<lucan. 5.326>	Invenient haec arma manus, vobisque repulsis / Tot reddet Fortuna viros, quot tela vacabunt.
<lucan. 5.327>	Anne fugam Magni tanta cum classe sequuntur / Hesperiae gentes, nobis victoria turbam / Non dabit, impulsi tantum quae praemia belli / Auferat et, vestri rapta mercede laboris, / Lauriferos nullo comitetur vulnere currus?
<lucan. 5.332>	Vos despecta, senes, exhaustaque sanguine turba / Cernetis nostros iam plebs Romana triumphos.
<lucan. 5.334>	Caesaris an cursus vestrae sentire putatis / Damnum posse fugae?
<lucan. 5.336>	veluti, si cuncta minentur / Flumina, quos miscent pelago, subducere fontes, / Non magis ablatis umquam descenderet aequor, / Quam nunc crescit, aquis.
<lucan. 5.339>	An vos momenta putatis / Ulla dedisse mihi?
<lucan. 5.340>	Numquam sic cura deorum / Se premit, ut vestrae morti vestraeque saluti / Fata vacent.
<lucan. 5.342>	Procerum motus haec cuncta sequuntur.
<lucan. 5.342>	Humanum paucis vivit genus.
<lucan. 5.343>	Orbis Iberi / Horror et Arctoi nostro sub nomine miles, / Pompeio certe fugeres duce.
<lucan. 5.345>	Fortis in armis / Caesareis Labienus erat: nunc, transfuga vilis, / Cum duce praelato terras atque aequora lustrat.
<lucan. 5.347>	Nec melior mihi vestra fides, si bella nec hoste / Nec duce me geritis.
<lucan. 5.349>	Quisquis mea signa relinquit, / Nec Pompeianis tradit sua partibus arma, / Hic numquam vult esse meus.
<lucan. 5.351>	Sunt ista profecto / Curae castra deis, qui me committere tantis / Non nisi mutato voluerunt milite bellis.
<lucan. 5.353>	Heu, quantum Fortuna humeris iam pondera fessis / Amolitur onus!
<lucan. 5.355>	sperantes omnia dextras / Exarmare datur, quibus hic non sufficit orbis.
<lucan. 5.356>	Iam certe mihi bella geram: discedite castris, / Tradite nostra viris ignavi signa Quirites.
<lucan. 5.358>	At paucos, quibus haec rabies auctoribus arsit, / Non Caesar, sed poena tenet.
<lucan. 5.360>	Procumbite terra, / Infidumque caput feriendaque tendite colla.
<lucan. 5.361>	Et tu, quo solo stabunt iam robore castra, / Tiro rudis, specta poenas, et disce ferire, / Disce mori.
<lucan. 5.364>	Tremuit saeva sub voce minantis / Vulgus iners: unumque caput tam magna iuventus / Privatum factura timet: velut ensibus ipsis / Imperet, invito moturus milite ferrum.
<lucan. 5.367>	Ipse pavet, ne tela sibi dextraeque negentur / Ad scelus hoc Caesar: vicit patientia saevi / Spem ducis, et iugulos, non tantum praestitit enses.
<lucan. 5.370>	Nil magis, adsuetas sceleri quam perdere mentes, / Atque perire timet; tam diro foederis ictu / Parta quies, poenaque redit placata iuventus.
<lucan. 5.373>	Brundusium decimis iubet hanc adtingere castris, / Et cunctas revocare rates, quas avius Hydrus, / Antiquusque Taras, secretaque litora Leucae, / Quas recipit Salapina palus, et subdita Sipus / Montibus: Ausoniam qua torquens frugifer oram, / Dalmatico Boreae, Calabroque obnoxius Austro / Appulus Hadriacas exit Garganus in undas.
<lucan. 5.380>	Ipse petit trepidam tutus sine milite Romam, / Iam doctam servire togae: populoque precanti / Scilicet indulgens, summum dictator honorem / Contigit, et laetos fecit se console fastos.
<lucan. 5.384>	Namque omnes voces, per quas iam tempore tanto / Mentimur dominis, haec primum reperit aetas, / Qua sibi ne ferri ius ullum Caesar abesset, / Ausonias voluit gladiis miscere secures.
<lucan. 5.388>	Addidit et fasces aquilis, et nomen inane / Imperii rapiens, signavit tempora digna / Moesta nota.
<lucan. 5.391>	Nam quo melius Pharsalicus annus / Consule notus erit?
<lucan. 5.392>	Fingit solemnis Campus, / Et non admissae dirimit suffragia plebis, / Decantatque tribus, et vana versat in urna.
<lucan. 5.394>	Nec coelum servare licet: tonat augure surdo, / Et laetae iurantur aves, bubone sinistro.
<lucan. 5.396>	Inde perit primum quondam veneranda potestas / Iuris inops: careat tantum ne nomine tempus, / Menstruus in fastos distinguit saecula consul.
<lucan. 5.399>	Nec non Iliacae numen quod praesidet Albae, / Haud meritum Latio sollemnia sacra subacto, / Vidit flammifera confectas nocte Latinas.
<lucan. 5.402>	Inde rapit cursus, et, quae piger Appulus arva / Deseruit rastris, et inerti tradidit herbae, / Ocior et coeli flammis et tigride foeta / Transcurrit; curvique tenens Minoia tecta / Brundusii, clausas ventis brumalibus undas / Invenit, et pavidas hiberno sidere classes.
<lucan. 5.408>	Turpe duci visum, rapiendi tempora belli / In segnes exisse moras, portuque teneri, / Dum pateat tutum vel non felicibus aequor.
<lucan. 5.411>	Expertes animos pelagi sic robore complet: /
<lucan. 5.413>	Fortius hiberni flatus, coelumque fretumque / Cum cepere, tenent, quam quos incumbere certos / Perfida nubiferi vetat inconstantia veris.
<lucan. 5.415>	Nec maris anfractus lustrandaque litora nobis, / Sed recti fluctus soloque Aquilone secandi.
<lucan. 5.417>	Hic utinam summi curvet carchesia mali, / Incumbatque furens, et Graia ad moenia perflet, / Ne Pompeiani Phaeacum e litore toto / Languida iactatis comprendant carbasa remis: /
<lucan. 5.422>	Rumpite, quae retinent felices vincula proras.
<lucan. 5.422>	Iamdudum nubes et saevas perdimus undas.
<lucan. 5.423>	Sidera prima poli, Phoebo labente sub undas, / Exierant, et luna suas iam fecerat umbras, / Cum pariter solvere rates, totosque rudentes / Laxavere sinus: et flexo navita cornu / Obliquat laevo pede carbasa, summaque pandens / Suppara velorum perituras colligit auras.
<lucan. 5.429>	Ut primum levior propellere lintea ventus / Incipit, exiguumque tument, mox reddita malo / In mediam cecidere ratem: terraque relicta, / Non valet ipsa sequi puppes, quae vexerat aura.
<lucan. 5.433>	Aequora lenta iacent, alto torpore ligata.
<lucan. 5.434>	Pigrius immotis haesere paludibus undae.
<lucan. 5.435>	Sic stat iners Scythicas adstringens Bosporus undas, / Cum, glacie retinente, fretum non impulit Ister, / Immensumque gelu tegitur mare: comprimit unda, / Deprendit quascunque rates: nec pervia velis / Aequora frangit eques, fluctuque latente sonantem / Orbita migrantis scindit Maeotida Bessi.
<lucan. 5.441>	Saeva quies pelagi, moestoque ignava profundo / Stagna iacentis aquae: veluti deserta rigente / Aequora natura cessant, pontusque vetustas / Oblitus servare vices, non commeat aestu, / Non horrore tremit, non solis imagine vibrat / Casibus innumeris fixae patuere carinae, / Illinc infestae classes et inertia tonsis / Aequora moturae; gravis hinc languore profundi / Obsessis ventura fames.
<lucan. 5.450>	Nova vota timori / Sunt inventa novo, fluctus nimiasque precari / Ventorum vires, dum se torpentibus unda / Excutiat stagnis, et sit mare.
<lucan. 5.453>	Nubila nusquam / Undarumque minae: coelo languente fretoque, / Naufragii spes omnis abit.
<lucan. 5.455>	Sed nocte fugata, / Laesum nube dies iubar extulit, imaque sensim / Concussit pelagi, movitque Ceraunia nautis.
<lucan. 5.457>	Inde rapi coepere rates, atque aequora classem / Curva sequi, quae iam vento fluctuque secundo / Lapsa Palaestinas uncis confixit arenas.
<lucan. 5.460>	Prima duces vidit iunctis consistere castris / Tellus, quam volucer Genusus, quam mollior Apsus / Circueunt ripis.
<lucan. 5.463>	Apso gestare carinas / Caussa palus, leni quam fallens egerit unda.
<lucan. 5.464>	At Genusum nunc sole nives, nunc imbre solutae / Praecipitant: neuter longo se gurgite lassat, / Sed minimum terrae, vicino litore, novit.
<lucan. 5.467>	Hoc fortuna loco tantae duo nomina famae / Composuit: miserique fuit spes irrita mundi / Posse duces parva campi statione diremtos / Admotum damnare nefas.
<lucan. 5.471>	Nam cernere vultus / Et voces audire datur: multosque per annos / Dilectus tibi, Magne, socer, post pignera tanta / Sanguinis, infausti sobolem mortemque nepotis, / Te nisi Niliaca propias non vidit arena.
<lucan. 5.475>	Caesaris adtonitam miscenda ad proelia mentem / Ferre moras scelerum partes iussere relictae.
<lucan. 5.477>	Ductor erat cunctis audax Antonius armis, / Iam tunc civili meditatus Leucada bello.
<lucan. 5.479>	Illum saepe minis Caesar precibusque morantem / Evocat: O mundi tantorum caussa malorum, / Quid superos et fata tenes?
<lucan. 5.482>	Sunt cetera cursu / Acta meo: summam rapti per prospera belli / Te poscit Fortuna manum.
<lucan. 5.484>	Num rupta vadosis / Syrtibus incerto Libye nos dividit aestu?
<lucan. 5.485>	Numquid inexperto tua credimus arma profundo, / Inque novos traheris casus?
<lucan. 5.487>	Ignave, venire / Te Caesar, non ire, iubet.
<lucan. 5.488>	Prior ipse per hostes / Percussi medias alieni iuris arenas.
<lucan. 5.489>	Tui mea castra times?
<lucan. 5.490>	Pereuntia tempora fati / Conqueror: in ventos impendo vota, fretumque.
<lucan. 5.491>	Ne retine dubium cupientes ire per aequor: /
<lucan. 5.493>	Si bene nota mihi est, ad Caesaris arma iuventus / Naufragio venisse volet.
<lucan. 5.494>	Iam voce doloris / Utendum est: non ex aequo divisimus orbem.
<lucan. 5.495>	Epirum Caesarque tenet totusque senatus: /
<lucan. 5.497>	Ausoniam tu solus habes.
<lucan. 5.497>	His terque quaterque / Vocibus excitum postquam cessare videbat, / Dum se deesse deis, ac non sibi numina, credit, / Sponte per incautas audet tentare tenebras, / Quod iussi timuere, fretum, temeraria prono / Expertus cessisse deo: fluctusque verendos / Classibus, exigua sperat superare carina.
<lucan. 5.503>	Solverat armorum fessas nox languida curas: /
<lucan. 5.505>	Parta quies miseris, in quorum pectora somno / Dat vires fortuna minor.
<lucan. 5.506>	Iam castra silebant; / Tertia iam vigiles commoverat hora secundos: /
<lucan. 5.508>	Caesar sollicito per vasta silentia gressu / Vix famulis audenda parat: cunctisque relictis, / Sola placet Fortuna comes.
<lucan. 5.510>	Tentoria postquam / Egressus, vigilum somno cedentis membra / Transsiluit, questus tacite quod fallere posset.
<lucan. 5.512>	Litora curva legit, primisque invenit in undis / Rupibus exesis haerentem fune carinam.
<lucan. 5.514>	Rectorem dominumque ratis secura tenebat / Haud procul inde domus, non ullo robore fulta, / Sed sterili iunco cannaque intexta palustri, / Et latus inversa nudum munita phaselo.
<lucan. 5.518>	Haec Caesar bis terque manu quassantia tectum / Limina commovit.
<lucan. 5.520>	Molli consurgit Amyclas, / Quem dabat alga, toro.
<lucan. 5.521>	Quisnam mea nafragus, inquit, / Tecta petit?
<lucan. 5.522>	aut quem nostrae Fortuna coegit / Auxilium sperare casae?
<lucan. 5.523>	Sic fatus, ab alto / Aggere iam tepidae sublato fune favillae, / Scintillam tenuem commotos pavit in ignes; / Securus belli: praedam civilibus armis / Scit non esse casas.
<lucan. 5.527>	O vitae tuta facultas / Pauperis, angustique lares!
<lucan. 5.528>	o munera nondum / Intellecta deum!
<lucan. 5.529>	quibus hoc contingere templis / Aut potuit muris, nullo trepidare tumultu, / Caesarea pulsante manu?
<lucan. 5.531>	Tum poste recluso, / Dux ait: Exspecta votis maiora modestis, / Spesque tuas laxa, iuvenis.
<lucan. 5.533>	Si iussa secutus / Me vehis Hesperiam, non ultra cuncta carinae / Debebis, manibusque inopem duxisse senectam.
<lucan. 5.535>	Ne cessa praebere deo tua fata, volenti / Angustos opibus subitis implere Penates.
<lucan. 5.537>	Sic fatur: quamquam plebeio tectus amictu, / Indocilis privata loqui.
<lucan. 5.539>	Tum pauper Amyclas: /
<lucan. 5.540>	Multa quidem prohibent nocturno credere ponto.
<lucan. 5.540>	Nam sol non rutilas deduxit in aequora nubes / Concordesque tulit radios: Noton altera Phoebi, / Altera pars Borean diducta luce vocabat.
<lucan. 5.543>	Orbe quoque exhaustus medio languensque recessit, / Spectantes oculos infirmo lumine passus.
<lucan. 5.545>	Lunaque non gracili surrexit lucida cornu, / Aut orbis medii puros exesa recessus: /
<lucan. 5.548>	Nec duxit recto tenuata cacumina cornu, / Ventorumque nota rubuit: tum lurida pallens / Ora tulit, vultu sub nubem tristis ituro.
<lucan. 5.550>	Sed mihi nec motus nemorum, nec litoris ictus, / Nec placet incertus, qui provocat aequora, Delphin: /
<lucan. 5.553>	Aut siccum quod mergus amat: quodque ausa volare / Ardea sublimis pennae confisa natanti: /
<lucan. 5.555>	Quodque caput spargens undis, velut occupet imbrem, / Instabili gressu metitur litora cornix.
<lucan. 5.556>	Sed si magnarum poscunt discrimina rerum, / Haud dubitem praebere manus.
<lucan. 5.558>	Vel litora tangam / Iussa, vel hoc potius pelagus flatusque negabunt.
<lucan. 5.559>	Haec fatus, solvensque ratem, dat carbasa ventis: /
<lucan. 5.561>	Ad quorum motus non solum lapsa per altum / Aera dispersos traxere cadentia sulcos / Sidera: sed summis etiam quae fixa tenentur / Astra polis, sunt visa quati.
<lucan. 5.564>	Niger inficit horror / Terga maris: longo per multa volumina tractu / Aestuat unda minax, flatusque incerta futuri: /
<lucan. 5.567>	Turbida testantur conceptos aequora ventos.
<lucan. 5.567>	Tunc rector trepidae fatur ratis: Adspice, saevum / Quanta paret pelagus.
<lucan. 5.569>	Zephyros intendat, an Euros, / Incertum est.
<lucan. 5.570>	Puppim dubius ferit undique pontus.
<lucan. 5.570>	Nubibus et coelo Notus est: si murmura ponti / Consulimus, Cori verrunt mare.
<lucan. 5.572>	Gurgite tanto, / Nec ratis Hesperias tanget, nec naufragus oras.
<lucan. 5.573>	Desperare viam et vetitos convertere cursus, / Sola salus.
<lucan. 5.575>	Liceat vexata litora puppe / Prendere, ne longe nimium sit proxima tellus.
<lucan. 5.576>	Fisus cuncta sibi cessura pericula Caesar, / Sperne minas, inquit, pelagi, ventoque furenti / Trade sinum.
<lucan. 5.579>	Italiam si coelo auctore recusas, / Me pete.
<lucan. 5.580>	Sola tibi caussa haec est iusta timoris, / Vectorem non nosse tuum; quem numina numquam / Destituunt, de quo male tunc Fortuna meretur, / Cum post vota venit.
<lucan. 5.583>	Medias perrumpe procellas, / Tutela secure mea.
<lucan. 5.584>	Coeli iste fretique, / Non puppis nostrae labor est: hanc Caesare pressam / A fluctu defendet onus.
<lucan. 5.586>	Ne longa furori / Ventorum saevo dubitur mora: proderit undis / Ista ratis.
<lucan. 5.588>	Ne flecte manus: fuge proxima velis / Litora: tum Calabro portu te crede potitum, / Cum iam non poterit puppi nostraeque saluti / Altera terra dari  Quid tanta strage paretur, / Ignoras?
<lucan. 5.592>	Quaerit pelagi coelique tumultu / Quid praestet Fortuna mihi.
<lucan. 5.593>	Non plura locuto, / Avulsit laceros, percussa puppe, rudentes / Turbo rapax, fragilemque super volitantia malum / Vela tulit: sonuit victis compagibus alnus.
<lucan. 5.597>	Inde ruunt toto congesta pericula mundo.
<lucan. 5.598>	Primus ab Oceano caput exeris Atlanteo, / Core, movens aestus: iam te tollente furebat / Pontus, et in scopulos totas erexerat undas.
<lucan. 5.601>	Occurrit gelidus Boreas, pelagusque retundit: /
<lucan. 5.603>	Et dubium pendet, vento cui pareat, aequor.
<lucan. 5.603>	Sed Scythici vicit rabies Aquilonis, et undas / Torsit, et abstrusas penitus vada fecit arenas.
<lucan. 5.605>	Nec perfert pontum Boreas ad saxa, suumque / In fluctus Cori frangit mare: motaque possunt / Aequora subductis etiam concurrere ventis.
<lucan. 5.608>	Non Euri cessasse minas, non imbribus atrum / Aeolii iacuisse Notum sub carcere saxi / Crediderim: cunctos solita de parte ruentes / Defendisse suas violento turbine terras; / Sic pelagus mansisse loco.
<lucan. 5.613>	Non parva procellis / Aequora rapta ferunt: Aegeas transit in undas / Tyrrhenum: sonat Ionio vagus Hadria ponto.
<lucan. 5.615>	Ah quoties frustra pulsatos aequore montes / Obruit illa dies!
<lucan. 5.617>	quam celsa cacumina pessum / Tellus victa dedit!
<lucan. 5.618>	Non illo litore surgunt / Tam validi fluctus, alioque ex orbe voluti / A magno venere mari, mundumque coercens / Monstriferos agit unda sinus.
<lucan. 5.621>	Sic rector Olympi / Cuspide fraterna lassatum in saecula fulmen / Adiuvit, regnoque accessit terra secundo, / Cum mare convolvit gentes, cum litora Tethys / Noluit ulla pati, coelo contenta teneri.
<lucan. 5.625>	Nunc quoque tanta maris moles crevisset in astra, / Ni superum rector pressisset nubibus undas.
<lucan. 5.627>	Non coeli nox illa fuit: latet obsitus aer / Infernae pallore domus, nimbisque gravatus / Deprimitur, fluctusque in nubibus accipit imbrem.
<lucan. 5.630>	Lux etiam metuenda perit, nec fulgura currunt / Clara, sed obscurum nimbosus dissilit aer.
<lucan. 5.632>	Tunc superum convexa fremunt, atque arduus axis / Insonuit, motaque poli compage laborant / Extimuit natura chaos: rupisse videntur / Concordes elementa moras, rursusque redire / Nox manes mixtura deis.
<lucan. 5.637>	Spes una salutis, / Quod tanta mundi nondum periere ruina.
<lucan. 5.638>	Quantum Leucadio placidus de vertice pontus / Despicitum; tantum nautae videre trementes / Fluctibus e summis praeceps mare: quumque tumentes / Rursus hiant undae, vix eminet aequore malus.
<lucan. 5.642>	Nubila tanguntur velis, et terra carina.
<lucan. 5.643>	Nam pelagus, qua parte sedet, non celat arenas: /
<lucan. 5.645>	Exhaustum in tumulos, omnisque in fluctibus unda est.
<lucan. 5.645>	Artis opem vicere metus: nescitque magister, / Quam frangat, cui cedat aquae.
<lucan. 5.647>	Discordia ponti / Succurrit miseris, fluctusque evertere puppim / Non valet in fluctus: victum latus unda repellens / Erigit, atque omni surgit ratis ardua vento.
<lucan. 5.650>	Non humilem Sasona vadis, non litora curvae / Thessaliae saxosa pavent, oraeque malignos / Ambraciae portus: scopulosa Ceraunia nautae / Summa timent.
<lucan. 5.654>	Credit iam digna pericula Caesar / Fatis esse suis.
<lucan. 5.655>	Tantusne evertere, dixit, / Me superis labor est: parva quem puppe sedentem / Tam magno petiere mari?
<lucan. 5.657>	Si gloria leti / Est pelago donata mei, bellisque negamur; / Intrepidus, quamcunque datis mihi numina, mortem / Accipiam.
<lucan. 5.660>	Licet ingentes abruperit actus / Festinata dies fatis; sat magna peregi.
<lucan. 5.661>	Arctoas domui gentes: inimica subegi / Arma metu: vidit Magnum mihi Roma secundum.
<lucan. 5.663>	Iussa plebe tuli fasces per bella negatos.
<lucan. 5.664>	Nulla meis aberit titulis Romana potestas.
<lucan. 5.665>	Nesciet hoc quisquam, nisi tu, quae sola meorum / Conscia votorum es, me, quamvis plenus honorum / Et dictator eam Stygias et consul ad umbras, / Privatum, Fortuna, mori.
<lucan. 5.669>	Mihi funere nullo / Est opus, o superi: lacerum retinete cadaver / Fluctibus in mediis: desint mihi busta rogusque, / Dum metuar semper, terraque exspecter ab omni.
<lucan. 5.672>	Haec fatum decimus, dictu mirabile, fluctus / Invalida cum puppe levat: nec rursus ab alto / Aggere deiecit pelagi, sed pertulit unda, / Scruposisque angusta vacant ubi litora saxis, / Imposuit terrae.
<lucan. 5.677>	Pariter tot regna, tot urbes / Fortunamque suam, tacta tellure, recepit.
<lucan. 5.678>	Sed non tam remeans Caesar iam luce propinqua, / Quam tacita sua castra fuga comitesque fefellit.
<lucan. 5.680>	Circumfusa duci flevit, gemituque suorum / Et non ingratis incessit turba querelis: /
<lucan. 5.683>	Quo te, dure, tulit virtus temeraria, Caesar?
<lucan. 5.683>	Aut quae nos viles animas in fata relinquens, / Invitis spargenda dabas tua membra procellis?
<lucan. 5.685>	Cum tot in hac anima populorum vita salusque / Pendeat, et tantus caput hoc sibi fecerit orbis, / Saevitia est voluisse mori.
<lucan. 5.688>	Nullusne tuorum / Emeruit comitum, fatis non posse superstes / Esse tuis?
<lucan. 5.690>	Cum te raperet mare, corpora segnis / Nostra sopor tenuit.
<lucan. 5.691>	Pudet, heu!
<lucan. 5.691>	Tibi caussa petendae / Haec fuit Hesperiae: visum est, committere quemquam / Tam saevo, crudele, mari.
<lucan. 5.693>	Sors ultima rerum / In dubios casus et prona pericula mortis / Praecipitare solet.
<lucan. 5.695>	Mundi iam summa tenentem / Permisisse mari!
<lucan. 5.696>	Tantum quid numina lassas?
<lucan. 5.696>	Sufficit ad belli summam favor iste laborque / Fortunae, quod te nostris impegit arenis?
<lucan. 5.698>	Hine usus placuere deum, non rector ut orbis, / Nec dominus rerum, sed felix naufragus esses?
<lucan. 5.700>	Talia iactantes, discussa nocte serenus / Oppressit cum sole dies, fessumque tumentes / Composuit pelagus, ventis patientibus, undas.
<lucan. 5.703>	Nec non Hesperii lassatum fluctibus aequor / Ut videre duces, purumque insurgere coelo / Fracturum pelagus Borean, solvere carinas, / Quas ventus ductaeque pari moderamine dextrae / Permixtas habuere diu: latumque per aequor, / Ut terrestre, coit, consertis puppibus, agmen.
<lucan. 5.709>	Sed nox saeva modum venti velique tenorem / Eripuit nautis, excussitque ordine puppes.
<lucan. 5.711>	Strymona sic gelidum, bruma pellente, relinquunt / Poturae te, Nile, grues, primoque volatu / Effingunt varias, casu monstrante, figuras.
<lucan. 5.714>	Mox ubi percussit tensas Notus altior alas, / Confusos temere immixtae glomerantur in orbes, / Et turbata perit dispersis littera pennis.
<lucan. 5.717>	Cum primum redeunte die violentior aer / Puppibus incubuit, Phoebeo concitus ortu, / Praetereunt frustra tentati litora Lissi, / Nymphaeumque tenent.
<lucan. 5.721>	Nudas Aquilonibus undas / Succedens Boreae iam portum fecerat Auster.
<lucan. 5.722>	Undique collatis in robur Caesaris armis, / Summa videns duri Magnus discrimina Martis / Iam castris instare suis, seponere tutum / Coniugii decrevit onus, Lesboque remotam / Te procul a saevi strepitu, Cornelia, belli / Occulere.
<lucan. 5.728>	Heu quantum mentes dominatur in aequas / Iusta Venus!
<lucan. 5.729>	Dubium trepidumque ad proelia, Magne, / Te quoque fecit amor: quod nolles stare sub ictu / Fortunae, quo mundus erat Romanaque fata, / Coniux sola fuit.
<lucan. 5.732>	Mentem iam verba paratam / Destituunt, blandaeque iuvat ventura trahentem / Indulgere morae, et tempus subducere fatis.
<lucan. 5.734>	Nocte sub extrema, pulso torpore quietis, / Dum fovet amplexu gravidum Cornelia curis / Pectus, et aversi petit oscula grata mariti: /
<lucan. 5.738>	Humentes mirata genas, percussaque caeco / Vulnere, non audet flentem deprendere Magnum.
<lucan. 5.739>	Ille gemens: Vita non nunc mihi dulcior, inquit, / Cum taedet vitae, laeto sed tempore, coniux, / Venit moesta dies, et quam nimiumque parumque / Distulimus: iam totus adest in proelia Caesar.
<lucan. 5.743>	Cedendum est bellis: quorum tibi tuta latebra / Lesbos erit.
<lucan. 5.745>	Desiste preces tentare: negavi / Iam mihi: non longos a me patiere recessus.
<lucan. 5.746>	Pracipites aderunt casus: properante ruina, / Summa cadunt.
<lucan. 5.748>	Satis est audisse pericula Magni: /
<lucan. 5.749>	Meque tuus decepit amor, civilia bella / Si spectare potes.
<lucan. 5.750>	Nam me iam, Marte parato, / Securos cepisse pudet cum coniuge somnos, / Eque tuo, miserum quatiunt cum classica mundun, / Surrexisse sint.
<lucan. 5.753>	Vereor civilibus armis / Pompeium nullo tristem committere damno.
<lucan. 5.754>	Tutior interea populis, et tutior omni / Rege, late, positamque procul fortuna mariti / Non tota te mole premat.
<lucan. 5.757>	Si numina nostras / Impulerint acies, maneat pars optima nostri; / Sitque mihi, si fata premant victorque cruentus / Quo fugisse velim.
<lucan. 5.760>	Vix tantum infirma dolorem / Cepit, et adtonito cessere e pectore sensus.
<lucan. 5.761>	Tandem vix moestas potuit proferre querelas: /
<lucan. 5.763>	Nil mihi de fatis thalami superisque relictum est, / Magne, queri: nostros non rumpit funus amores, / Nec diri fax summa rogi: sed sorte frequenti / Plebeiaque nimis careo dimissa marito.
<lucan. 5.766>	Hostis ad adventuum rumpamus foedera tedae: /
<lucan. 5.768>	Placemus socerum.
<lucan. 5.768>	Sic est tibi cognita, Magne, / Nostra fide?
<lucan. 5.769>	credisne aliquid mihi tutius esse, / Quam tibi?
<lucan. 5.770>	non olim casu pendemus ab uno?
<lucan. 5.770>	Fulminibus me, saeve, iubes tantaeque ruinae / Absentem praestare caput?
<lucan. 5.772>	secura videtur / Sors tibi, cum facias etiam nunc vota, perisse?
<lucan. 5.773>	Ut nolim servire malis, sed morte parata / Te sequar ad manes; feriat dum moesta remotas / Fama procul terras, vivam tibi nempe superstes.
<lucan. 5.776>	Adde, quod adsuescis fatis, tantumque dolorem / Crudelis me ferre doces.
<lucan. 5.778>	Ignosce fatenti: /
<lucan. 5.779>	Posse pati, timeo.
<lucan. 5.779>	Quodsi sunt vota, deisque / Audior, eventus rerum sciet ultima coniux.
<lucan. 5.780>	Sollicitam rupes, iam te victore, tenebunt: /
<lucan. 5.782>	Et puppim, quae fata ferat tam laeta, timebo.
<lucan. 5.782>	Nec solvent audita metus mihi prospera belli, / Cum, vacuis proiecta locis, a Caesare possim / Vel fugiente capi.
<lucan. 5.785>	Notescent litora clari / Nominis exsilio, positaque ibi coniuge Magni, / Quis Mitylenaeas poterit nescire latebras?
<lucan. 5.787>	Hoc precor extremum, si nil tibi victa relinquent / Tutius arma fuga, cum te commiseris undis, / Quolibet infaustam potius deflecte carinam: /
<lucan. 5.791>	Litoribus quaerere meis.
<lucan. 5.791>	Sic fata, relictis / Exsiluit stratis amens, tormentaque nulla / Vult differre mora.
<lucan. 5.793>	Non moesti pectora Magni / Sustinet amplexu dulci, non colla tenere: /
<lucan. 5.795>	Extremusque perit tam longi fructus amoris: /
<lucan. 5.796>	Praecipitantque suos luctus, [neuterque recedens / Sustinuit dixisse, vale] vitamque per omnem / Nulla fuit tam moesta dies.
<lucan. 5.798>	Nam cetera damna / Durata iam mente malis firmaque tulerunt.
<lucan. 5.799>	Labitur infelix, manibusque excepta suorum / Fertur ad aequoreas, ac se prosternit, arenas, / Litoraque ipsa tenet, tandemque illata carinae est.
<lucan. 5.802>	Non sic infelix patiam portusque reliquit / Hesperios, saevi premerent cum Caesaris arma.
<lucan. 5.804>	Fida comes Magni vadit duce sola relicto, / Pompeiumque fugit.
<lucan. 5.806>	Quae nox sibi proxima venit, / Insomnis.
<lucan. 5.807>	Viduo tum primum frigida lecto / Atque insueta quies uni, nudumque marito / Non haerente latus.
<lucan. 5.809>	Somno quam saepe gravata / Deceptis vacuum manibus complexa cubile est, / Atque oblita fugae quaesivit nocte maritum / Nam, flamma quamvis tacitas urgente medullas, / Non iuvat in toto corpus iactare cubili: /
<lucan. 5.814>	Servatur pars illa tori.
<lucan. 5.814>	Caruisse timebat / Pompeio: sed non superi tam laeta parabant.
<lucan. 5.815>	Instabat, miserae Magnum quae redderet hora.
<lucan. 6.1>	Postquam castra duces, pugnae iam mente propinqui, / Imposuere iugis, admotaque cominus arma, / Parque suum videri dei, capere omnia Caesar / Moenia Graiorum spernit, Martemque secundum / Iam nisi de genero fatis debere recusat.
<lucan. 6.5>	Funestam mundo votis petit omnibus horam, / In casum quae cuncta ferat.
<lucan. 6.7>	Placet alea fati / Alterutrum mersura caput.
<lucan. 6.8>	Ter collibus omnes / Explicuit turmas et signa minantia pugnam, / Testatus numquam Latiae se deesse ruinae.
<lucan. 6.10>	Ut videt ad nullos exciri posse tumultus / In pugnam generum, sed clauso fidere vallo, / Signa movet, tectusque via dumosa per arva / Dyrrhachii praeceps rapiendas tendit ad arces.
<lucan. 6.14>	Hoc iter aequoreo praecepit limite Magnus, / Quemque vocat collem Taulantius incola Petram, / Insedit castris, Ephyraeaque moenia servat, / Defendens tutam vel solis turribus urbem.
<lucan. 6.18>	Non opus hanc veterum nec moles structa tuetur / Humanusque labor, facilis, licet ardua tollat, / Cedere vel bellis, vel cuncta moventibus annis: /
<lucan. 6.22>	Sed munimen habet, nullo quassabile ferro, / Naturam sedemque loci.
<lucan. 6.23>	Nam clausa profundo / Undique praecipiti scopulisque vomentibus aequor, / Exiguo debet, quod non est insula, colli.
<lucan. 6.25>	Terribiles ratibus sustentant moenia cautes, / Ioniumque furens rapido cum tollitur Austro, / Templa domosque quatit, spumatque in culmina pontus.
<lucan. 6.28>	Huc avidam belli rapuit spes improba mentem / Caesaris, ut vastis diffusum collibus hostem / Cingeret ignarum, ducto procul aggere valli.
<lucan. 6.31>	Metitur terras oculis: nec cespite tantum / Contentus fragili subitos adtollere muros, / Ingentes cautes, avulsaque saxa metallis, / Graiorumque domos, direptaque moenia transfert.
<lucan. 6.35>	Exstruitur, quod non aries impellere saevus, / Quod non ulla queat violenti machina belli.
<lucan. 6.37>	Franguntur montes, planumque per ardua Caesar / Ducit opus: pandit fossas, turritaque summis / Disponit castella iugis, magnoque recursu / Amplexus fines, saltus, nemorosaque tesqua, / Et silvas, vastaque feras indagine claudit.
<lucan. 6.42>	Non desunt campi, non desunt pabula Magno, / Castraque Caesareo circumdatus aggere mutat.
<lucan. 6.44>	Flumina tot cursus illic exorta fatigant, / Illic mersa suos: operumque ut summa revisat, / Defessus Caesar mediis intermanet agris.
<lucan. 6.47>	Nunc vetus Iliacos adtollat fabula muros, / Adscribatque deis: fragili circumdata testa / Moenia mirentur refugi Babylonia Parthi.
<lucan. 6.50>	En, quantum Tigris, quantum celer ambit Orontes, / Assyriis quantum populis telluris Eoae / Sufficit in regnum, subitum bellique tumultu / Raptum clausit opus.
<lucan. 6.54>	Tanti periere labores.
<lucan. 6.54>	Tot potuere manus adiungere Seston Abydo, / Ingestoque solo Phryxeum elidere pontum, / Aut Pelopis latis Ephyren abrumpere regnis, / Et ratibus longae flexus donare Maleae, / Aut aliquem mundi, quamvis natura negasset, / In melius mutare locum.
<lucan. 6.60>	Coit area belli: /
<lucan. 6.61>	Hic alitur sanguis terras fluxurus in omnes, / Hic et Thessalicae clades, Libycaeque tenentur.
<lucan. 6.62>	Aestuat angusta rabies civilis arena.
<lucan. 6.63>	Prima quidem surgens operum structura fefellit / Pompeium: veluti mediae qui tutus in arvis / Sicaniae rabidum nescit latrare Pelorum: /
<lucan. 6.67>	Aut vaga cum Tethys Rutupinaque litora fervent, / Unda Caledonios fallit turbata Britannos.
<lucan. 6.68>	Ut primum vasto septas videt aggere terras, / Ipse quoque a tuta deducens agmina Petra / Diversis spargit tumulis, ut Caesaris arma / Laxet, et effuso claudentem milite tendat: /
<lucan. 6.73>	Ac tantum septi vallo sibi vindicat agri, / Parva Mycenaeae quantum sacrata Dianae / Distat ab excelsa nemoralis Aricia Roma: /
<lucan. 6.76>	Quoque modo Romae praelapsus moenia Tibris / In mare descendit, si nusquam torqueat amnem.
<lucan. 6.77>	Classica nulla sonant, iniussaque tela vagantur: /
<lucan. 6.79>	Et fit saepe nefas, iaculum tentante lacerto.
<lucan. 6.79>	Maior cura duces miscendis abstrahit armis.
<lucan. 6.80>	Pompeium exhaustae praebenda ad pabula terrae, / Quae currens obtrivit eques, gradibusque citatis / Ungula frondentem discussit cornea campum.
<lucan. 6.83>	Belliger adtonsis sonipes defessus in arvis, / Advectos cum plena ferant praesepia culmos, / Ore novas poscens moribundus labitur herbas, / Et tremulo medios abrumpit poplite gyros.
<lucan. 6.87>	Corpora dum solvit tabes, et digerit artus, / Traxit iners coelum fluidae contagia pestis / Obscuram in nubem.
<lucan. 6.90>	Tali spiramine Nesis / Emittit stygium nebulosis aera saxis, / Antraque letiferi rabiem Typhonis anhelant.
<lucan. 6.92>	Inde labant populi, coeloque paratior unda / Omne pati virus duravit viscera coeno.
<lucan. 6.94>	Iam riget atra cutis, distentaque lumina rumpit: /
<lucan. 6.96>	Igneaque in vultus, et sacro fervida morbo / Pestis abit, fessumque caput se ferre recusat.
<lucan. 6.97>	Iam magis atque magis praeceps agit omnia fatum: /
<lucan. 6.99>	Nec medii dirimunt morbi vitamque necemque, / Sed languor cum morte venit: turbaque cadentum / Aucta lues, dum mixta iacent incondita vivis / Corpora.
<lucan. 6.102>	Nam miseros ultra tentoria cives / Spargere funus erat.
<lucan. 6.103>	Tamen hos minuere labores / A tergo pelagus, pulsusque Aquilonibus aer, / Litoraque, et plenae peregrina messe carinae.
<lucan. 6.105>	At liber terrae spatiosis collibus hostis / Aere non pigro, nec inertibus angitur undis: /
<lucan. 6.108>	Sed patitur saevam, veluti circumdatus arcta / Obsidione, famem.
<lucan. 6.109>	Nondum surgentibus altam / In segetem culmis, cernit miserabile vulgus / In pecudum cecidisse cibos, et carpere dumos, / Et foliis spoliare nemus, letumque minantes / Vellere ab ignotis dubias radicibus herbas.
<lucan. 6.113>	Quae mollire queunt flamma, quae frangere morsu, / Quaeque per abrasas utero demittere fauces, / Plurimaque humanis ante hoc incognita mensis / Diripiens miles, saturum tamen obsidet hostem.
<lucan. 6.117>	Ut primum libuit ruptis evadere claustris / Pompeio, cunctasque sibi permittere terras: /
<lucan. 6.120>	Non obscura petit latebrosae tempora noctis, / Et raptum furto, soceri cessantibus armis, / Dedignatur iter: latis exire ruinis / Quaerit, et impulso turres confringere vallo, / Perque omnes gladios, et qua via caede paranda est.
<lucan. 6.124>	Opportuna tamen valli pars visa propinqui, / Quam Minuci castella vocant, et confraga densis / Arboribus dumeta tegunt.
<lucan. 6.127>	Huc pulvere nullo / Proditus agmen agit, subitusque ad moenia venit.
<lucan. 6.128>	Tot simul e campis Latiae fulsere volucres: /
<lucan. 6.130>	Tot cecinere tubae.
<lucan. 6.130>	Ne quid victoria ferro / Deberet, pavor adtonitos confecerat hostes.
<lucan. 6.131>	Quod solum valuit virtus, iacuere peremti, / Debuerant quo stare loco: qui vulnera ferrent / Iam deerant, nimbusque ferens tot tela peribat.
<lucan. 6.134>	Tum piceos volvunt immissae lampades ignes: /
<lucan. 6.136>	Tum quassae nutant turres, lapsumque minantur: /
<lucan. 6.137>	Roboris impacti crebros gemit agger ad ictus.
<lucan. 6.137>	Iam Pompeianae celsi super ardua valli / Exierant aquilae: iam mundi iura patebant.
<lucan. 6.139>	Quem non mille simul turmis, nec Caesare toto / Auferret Fortuna locum, victoribus unus / Eripuit, vetuitque capi: seque arma tenente, / Ac nondum strato, Magnum vicisse negavit.
<lucan. 6.143>	Scaeva viro nomen: castrorum in plebe merebat / Ante feras Rhodani gentes: ibi sanguine multo / Promotus Latiam longo gerit ordine vitem: /
<lucan. 6.147>	Pronus ad omne nefas, et qui nesciret, in armis / Quam magnum virtus crimen civilibus esset.
<lucan. 6.148>	Hic ubi quaerentes socios iam Marte relicto / Tota fugae cernit, Quo vos pavor, inquit, abegit / Impius et cunctis ignotus Caesaris armis?
<lucan. 6.151>	[O famuli turpes, servum pecus, absque cruore] / Terga datis morti?
<lucan. 6.153>	Cumulo vos deesse virorum / Non pudet et bustis interque cadavera quaeri?
<lucan. 6.154>	Non ira saltem iuvenes, pietate remota, / Stabitis?
<lucan. 6.156>	E cunctis, per quos erumperet hostis, / Nos sumus electi.
<lucan. 6.157>	Non parvo sanguine Magni / Ista dies ierit.
<lucan. 6.158>	Peterem felicior umbras / Caesaris in vultu.
<lucan. 6.159>	Testem hunc Fortuna negavit: /
<lucan. 6.160>	Pompeio laudante, cadam.
<lucan. 6.160>	Confringite tela / Pectoris incursu, iugulisque retundite ferrum.
<lucan. 6.161>	Iam longinqua petit pulvis, sonitusque ruinae, / Securasque fragor concussit Caesaris aures.
<lucan. 6.163>	Vincimus, o socii; veniet, qui vindicet arces, / Dum morimur.
<lucan. 6.165>	Movit tantum vox illa furorem, / Quantum non primo succendunt classica cantu: /
<lucan. 6.167>	Mirantesque virum, atque avidi spectare, sequuntur / Scituri iuvenes, numero deprensa locoque / An plus quam mortem virtus daret.
<lucan. 6.169>	Ille ruenti / Aggere consistit, primumque cadavera plenis / Turribus evolvit, subeuntesque obruit hostes / Corporibus: totaeque viro dant tela ruinae: /
<lucan. 6.173>	Roboraque et moles hosti seque ipse minatur.
<lucan. 6.173>	Nunc sude, nunc duro contraria pectora conto / Detrudit muris, et valli summa tenentes / Amputat ense manus: caput obterit ossaque saxo, / Ac male defensum fragili compage cerebrum / Dissipat: alterius flamma crinesque genasque / Succendit; strident oculis ardentibus ignes.
<lucan. 6.179>	Ut primum, cumulo crescente, cadavera murum / Admovere solo: non segnior extulit illum / Saltus, et in medias iecit super arma catervas, / Quam per summa rapit celerem venabula pardum.
<lucan. 6.183>	Tunc densos inter cuneos compressus et omni / Vallatus bello vincit, quem respicit, hostem.
<lucan. 6.185>	Iamque hebes et crasso non asper sanguine mucro / [Percussum Scaevae frangit, non vulnerat, hostem.]
<lucan. 6.187>	Perdidit ensis opus, frangit sine vulnere membra.
<lucan. 6.188>	Illum tota petit moles, illum omnia tela: /
<lucan. 6.190>	Nulla fuit non certa manus, non lancea felix, / Parque novum Fortuna videt concurrere, bellum / Atque virum.
<lucan. 6.192>	Fortis crebris sonat ictibus umbo, / Et galeae fragmenta cavae compressa perurunt / Tempora: nec quidquam nudis vitalibus obstat / Iam, praeter stantes in summis ossibus hastas.
<lucan. 6.195>	Quid nunc, vesani, iaculis levibusque sagittis / Perditis haesuros numquam vitalibus ictus?
<lucan. 6.197>	Hunc aut tortilibus vibrata phalarica nervis / Obruat, aut vasti muralia pondera saxi: /
<lucan. 6.200>	Hunc aries ferro ballistaque limine portae / Summoveat.
<lucan. 6.201>	Stat non fragilis pro Caesare murus, / Pompeiumque tenet.
<lucan. 6.202>	Iam pectora non tegit armis, / Ac veritus credi clypeo, laevaque vacasse, / Aut culpa vixisse sua, tot vulnera belli / Solus obit, densamque ferens in pectore silvam, / Iam gradibus fessis, in quem cadat, eligit hostem.
<lucan. 6.206>	[Par pelagi monstris.
<lucan. 6.207>	Libycae sic bellua terrae,] / Sic Libycus densis elephas oppressus ab armis / Omne repercussum squalenti missile tergo / Frangit, et haerentes mota cute discutit hastas: /
<lucan. 6.211>	Viscera tuta latent penitus, citraque cruorem / Confixae stant tela ferae: tot facta sagittis, / Tot iaculis, unam non explent vulnera mortem.
<lucan. 6.213>	Dictaea procul ecce manu Gortynis arundo / Tenditur in Scaevam, quae voto certior omni / In caput atque oculi laevum descendit in orbem.
<lucan. 6.216>	Ille moras ferri, nervorum et vincula rumpit, / Adfixam vellens oculo pendente sagittam / Intrepidus, telumque suo cum lumine calcat.
<lucan. 6.219>	Pannonis haud aliter post ictum saevior ursa, / Cum iaculum parva Libys amentavit habena, / Se rotat in vulnus: telumque irata receptum / Impetit, et secum fugientem circuit hastam.
<lucan. 6.223>	Perdiderat vultum rabies: stetit imbre cruento / Informis facies: laetus fragor aethera pulsat / Victorum: maiora viris e sanguine parvo / Gaudia non faceret conspectum in Caesare vulnus.
<lucan. 6.227>	Ille, tegens alta suppressum mente dolorem, / Mitis et a vultu penitus virtute remota, / Parcite, ait, cives: procul hinc avertite bellum.
<lucan. 6.230>	Collatura meae nil sunt iam vulnera morti: /
<lucan. 6.232>	Non eget ingestis, sed vulsis pectore telis.
<lucan. 6.232>	Tollite et in Magni viventem ponite castris: /
<lucan. 6.234>	Hoc vestro praestate duci: sit Scaeva relicti / Caesaris exemplum potius, quam mortis honestae.
<lucan. 6.235>	Credidit infelix simulatis vocibus Aulus, / Nec vidit recto gladium mucrone tenentem; / Membraque captivi pariter laturus, et arma, / Fulmineum mediis excepit faucibus ensem.
<lucan. 6.239>	Incaluit virtus: atque una caede refectus / Solvat, ait, poenas, Scaevam quicumque subactum / Speravit: pacem gladio si quaerit ab isto / Magnus, adorato submittat Caesare signa.
<lucan. 6.243>	An similem vestri, segnemque ad fata putastis?
<lucan. 6.244>	Pompeii vobis minor est caussaeque senatus / Quam mihi mortis amor.
<lucan. 6.246>	Simul haec effatur, et altus / Caesareas pulvis testatur adesse cohortes.
<lucan. 6.247>	Dedecus hic belli Magno crimenque remisit, / Ne solum totae fugerent te, Scaeva, catervae: /
<lucan. 6.250>	Subducto qui Marte ruis: nam sanguine fuso / Vires pugna dabat.
<lucan. 6.251>	Labentem turba suorum / Excipit, atque humeris defectum imponere gaudet: /
<lucan. 6.253>	Ac veluti inclusum perfosso in pectore numen / Et vivam magnae speciem virtutis adorant: /
<lucan. 6.255>	Telaque confixis certant evellere membris, / Exornantque deos, ac nudum pectore Martem / Armis, Scaeva, tuis: felix hoc nomine famae, / Si tibi durus Iber, aut si tibi terga dedisset / Cantaber exiguis, aut longis Teutonus armis.
<lucan. 6.259>	Non tu bellorum spoliis ornare Tonantis / Templa potes, non tu laetis ululare triumphis.
<lucan. 6.261>	Infelix, quanta dominum virtute parasti!
<lucan. 6.262>	Nec magis hac Magnus castrorum parte repulsus / Intra claustra piger, dilato Marte, quievit, / Quam mare lassatur, cum se tollentibus Euris / Frangentem fluctus scopulum ferit, aut latus alti / Montis adest, seramque sibi parat unda ruinam.
<lucan. 6.267>	Hinc vicina petens placido castella profundo / Incursu gemini Martis rapit: armaque late / Spargit, et effuso laxat tentoria campo: /
<lucan. 6.271>	Mutandaeque iuvat permissa licentia terrae.
<lucan. 6.271>	Sic pleno Padus ore tumens super aggere tutas / Excurrit ripas, et totos concutit agros: /
<lucan. 6.274>	Succubuit si qua tellus, cumulumque furentem / Undarum non passa ruit, tum flumine toto / Transit, et ignotos aperit sibi gurgite campos.
<lucan. 6.276>	Illos terra fugit dominos: his rura colonis / Accedunt, donante Pado.
<lucan. 6.278>	Vix proelia Caesar / Senserat, elatus specula quae prodidit ignis.
<lucan. 6.279>	Invenit impulsos presso iam pulvere muros: /
<lucan. 6.281>	Frigidaque ut veteris deprendit signa ruinae, / Accendit pax ipsa loci, movitque furorem / Pompeiana quies et, victo Caesare, somnus.
<lucan. 6.283>	Ire vel in clades properat, dum gaudia turbet.
<lucan. 6.284>	Torquato ruit inde minax: qui Caesaris arma / Segnius haud vidit, quam malo nauta tremente / Omnia Circaeae subducit vela procellae: /
<lucan. 6.288>	Agminaque interius muro breviore recepit, / Densius ut parva disponeret arma corona.
<lucan. 6.289>	Transierat primi Caesar munimina valli, / Cum super e totis emisit collibus agmen, / Effuditque acies obseptum Magnus in hostem.
<lucan. 6.292>	Non sic Aetnaeis habitans in vallibus horret / Enceladum, spirante Noto, cum tota cavernas / Egerit, et torrens in campos defluit Aetna: /
<lucan. 6.296>	Caesaris ut miles glomerato pulvere victus / Ante aciem, caeci trepidus sub nube timoris / Hostilius occurrit fugiens, inque ipsa pavendo / Fata ruit.
<lucan. 6.299>	Totus mitti civilibus armis / Usque vel in pacem potuit cruor: ipse furentes / Dux tenuit gladios.
<lucan. 6.301>	Felix ac libera legum, / Roma, fores iurisque tui, vicisset in illo / Si tibi Sulla loco.
<lucan. 6.303>	Dolet heu semperque dolebit, / Quod scelerum, Caesar, prodest tibi summa tuorum, / Cum genero pugnasse pio.
<lucan. 6.305>	Pro tristia fata!
<lucan. 6.305>	Non  Uticae Libye clades, Hispania Mundae / Flesset, et infando pollutus sanguine Nilus / Nobilius Phario gestasset rege cadaver: /
<lucan. 6.309>	Nec Iuba Marmaricas nudus pressisset arenas, / Poenorumque umbras placasset sanguine fuso / Scipio: nec sancto caruisset via Catone.
<lucan. 6.311>	Ultimus esse dies potuit tibi, Roma, malorum: /
<lucan. 6.313>	Exire e mediis potuit Pharsalia fatis.
<lucan. 6.313>	Deserit adverso possessam numine sedem / Caesar, et Emathias lacero petit agmine terras.
<lucan. 6.315>	Arma secuturum soceri, quacumque fugasset, / Tentavere suo comites divertere Magnum / Hortatu: patrias sedes atque hoste carentem / Ausoniam peteret.
<lucan. 6.319>	Numquam me Caesaris, inquit, / Exemplo reddam patriae, numquamque videbit / Me nisi dimisso redeuntem, milite Roma.
<lucan. 6.321>	Hesperiam potui, motu surgente, tenere, / Si vellem patriis aciem committere templis, / Ac medio pugnare foro.
<lucan. 6.324>	Dum bella relegem, / Extremum Scythici transcendam frigoris orbem, / Ardentesque plagas.
<lucan. 6.326>	Victor tibi, Roma, quietem / Eripiam, qui, ne premerent te proelia, fugi?
<lucan. 6.327>	Ah potius, bello ne quid patiaris in isto, / Te Caesar putet esse suam.
<lucan. 6.329>	Sic fatus, in ortus / Phoebeos convertit iter, terraeque secutus / Devia, qua vastos aperit Candavia saltus, / Contigit Emathiam, bello quam fata parabant.
<lucan. 6.332>	Thessaliam, qua parte diem brumalibus horis / Adtollit Titan, rupes Ossaea coercet.
<lucan. 6.334>	Cum per summa poli Phoebum trahit altior aestas / Pelion opponit radiis nascentibus umbras.
<lucan. 6.336>	At medios ignes coeli, rabidique Leonis / Solstitiale caput nemorosus submovet Othrys.
<lucan. 6.338>	Excipit adversos Zephyros et Iapyga Pindus / Et maturato praecidit vespere lucem.
<lucan. 6.340>	Nec metuens imi Borean habitator Olympi / Lucentem totis ignorat noctibus Arcton.
<lucan. 6.342>	Hos inter montes, media qui valle premuntur, / Perpetuis quondam latuere paludibus agri, / Flumina dum campi retinent, nec pervia Tempe / Dant aditus pelagi; stagnumque implentibus unum / Crescere cursus erat.
<lucan. 6.347>	Postquam discessit Olympo / Herculea gravis Ossa manu, subitaeque ruinam / Sensit aquae Nereus: melius mansura sub undis, / Emathis aequorei regnum Pharsalos Achillis / Eminet, et, prima Rhoeteia litora pinu / Quae tetigit, Phylace, Pteleosque, et Dorion ira / Flebile Pieridum; Trachin, pretioque nefandae / Lampados Herculeis fortis Meliboea pharetris: /
<lucan. 6.355>	Atque olim Larissa potens: ubi nobile quondam / Nunc super Argos arant: veteres ubi fabula Thebas / Monstrat Echionias: ubi quondam Pentheos exsul / Colla caputque ferens supremo tradidit igni, / Questa, quod hoc solum nato rapuisset, Agave.
<lucan. 6.359>	Ergo abrupta palus multos discessit in amnes.
<lucan. 6.360>	Purus in occasus, parvi sed gurgitis, Aeas / Ionio fluit inde mari nec fortior undis / Labitur avectae pater Isidis, et tuus, Oeneu, / Paene gener crassis oblimat Echinadas undis / Et Meleagream maculatus sanguine Nessi / Euenos Calydona secat.
<lucan. 6.366>	Ferit amne citato / Maliacas Sperchios aquas: et flumine puro / Irrigat Amphrysos famulantis pascua Phoebi; / Quique nec humentes nebulas, nec rore madentem / Aera, nec tenues ventos suspirat, Anauros; / Et quisquis pelago per se non cogntus amnis / Peneo donavit aquas: it gurgite rapto / Apidanos: nunquamque celer, nisi mixtus, Enipeus.
<lucan. 6.373>	Accipit Asopos cursus, Phoenixque, Melasque.
<lucan. 6.374>	Solus in alterius nomen cum venerit undae, / Defendit Titaresos aquas, lapsusque superne / Gurgite Penei pro siccis utitur arvis.
<lucan. 6.377>	Hunc fama est Stygiis manare paludibus amnem, / Et, capitis memorem, fluvii contagia vilis / Nolle pati, superumque sibi servare timorem.
<lucan. 6.380>	Ut primum emissis patuerunt amnibus arva, / Pinguis Boebicio discessit vomere sulcus: /
<lucan. 6.383>	Mox Lelegum dextra pressum descendit aratrum.
<lucan. 6.383>	Aeolidae Dolopesque solum fregere coloni, / Et Magnetes equis, Minyae gens cognita remis.
<lucan. 6.385>	Illic semiferos Ixionidas Centauros / Foeta Pelethroniis nubes effudit in antris: /
<lucan. 6.388>	Aspera te Pholoes frangentem, Monyche, saxa, / Teque sub Oetaeo torquentem vertice vulsas, / Rhoete ferox, quas vix Boreas inverteret, ornos: /
<lucan. 6.391>	Hospes et Alcidae magni, Phole: teque per amnem / Improbe Lernaeas vector passure sagittas: /
<lucan. 6.393>	Teque senex Chiron, gelido qui sidere fulgens / Impetis Aemonio maiorem Scorpion arcu.
<lucan. 6.394>	Hac tellure feri micuerunt semina Martis.
<lucan. 6.395>	Primus ab aequorea percussis cuspide saxis / Thessalicus sonipes bellis feralibus omen / Exsiluit; primus chalybem fraenosque momordit, / Spumavitque novis Lapithae domitoris habenis.
<lucan. 6.399>	Prima fretum scindens Pagasaeo litore pinus / Terrenum ignotas hominem proiecit in undas.
<lucan. 6.401>	Primus Thessalicae rector telluris Itonos / In formam calidae percussit pondera massae, / Fudit et argentum flammis, aurumque moneta / Fregit et immensis coxit fornacibus aera.
<lucan. 6.405>	Illic, quod populos scelerata impegit in arma, / Divitias numerare datum est.
<lucan. 6.407>	Hinc maxima serpens / Descendit Python, Cyrrhaeaque fluxit in arva: /
<lucan. 6.409>	Unde et Thessalicae veniunt ad Pythia laurus.
<lucan. 6.409>	Impius hinc prolem superis immisit Aloeus, / Inseruit celsis prope se cum Pelion astris, / Sideribusque vias incurrens abstulit Ossa.
<lucan. 6.412>	Hac ubi damnata fatis tellure locarunt / Castra duces, cunctos belli praesaga futuri / Mens agitat, summique gravem discriminis horam / Adventare palam est.
<lucan. 6.416>	Propius iam fata moveri, / Degeneres trepidant animi, peioraque versant, / Ad dubios pauci, praesumto robore, casus / Spemque metumque ferunt.
<lucan. 6.419>	Turbae sed mixtus inerti / Sextus erat, Magno proles indigna parente, / Qui mox, Scyllaeis exsul grassatus in undis, / Polluit aequoreos Siculus pirata triumphos.
<lucan. 6.422>	Qui stimulante metu fati praenoscere cursus, / Impatiensque morae, venturisque omnibus aeger, / Non tripodas Deli, non Pythia consulit antra, / Nec quaesisse libet, primis quid frugibus altrix / Aere Iovis Dodona sonet, quis noscere fibra / Fata queat, quis prodat aves, quis fulgura coeli / Servet, et Assyria scrutetur sidera cura, / Aut si quid tacitum, sed fas, erat.
<lucan. 6.430>	Ille superuis / Detestanda deis saevorum arcana magorum / Noverat, et tristes sacris feralibus aras, / Umbrarum Ditisque fidem: miseroque liquebat, / Scire parum superos.
<lucan. 6.434>	Vanum saevumque furorem / Adiuvat ipse locus, vicinaque moenia castris / Haemonidum, ficti quas nulla licentia monstri / Transierit, quarum, quidquid non creditur, ars est.
<lucan. 6.437>	Thessala quin etiam tellus herbasque nocentes / Rupibus ingenuit, sensuraque saxa canentes / Arcanum ferale Magos.
<lucan. 6.440>	Ibi plurima surgunt / Vim factura deis: et terris hospita Colchis / Legit in Haemoniis, quas non advexerat, herbas.
<lucan. 6.442>	Impia tot populis, tot surdas gentibus aures / Coelicolum dirae convertunt carmina gentis.
<lucan. 6.444>	Una per aethereos exit vox illa recessus, / Verbaque ad invitum perfert cogentia numen, / Quod non cura poli coelique volubilis umquam / Avocat.
<lucan. 6.448>	Infandum tetigit cum sidera murmur, / Tunc, Babylon Persea licet secretaque Memphis / Omne vetustorum solvat penetrale Magorum, / Abducit superos alienis Thessalis aris.
<lucan. 6.451>	Carmine Thessalidum dura in praecordia fluxit / Non fatis adductus amor: flammisque severi / Illicitis arsere senes.
<lucan. 6.454>	Nec noxia tantum / Pocula proficiunt aut cum turgentia succo / Frontis amaturae subducunt pignora fetae.
<lucan. 6.456>	Mens hausti nulla sanie polluta veneni / Excantata perit.
<lucan. 6.458>	Quos non concordia mixti / Adligat ulla tori, blandaque potentia formae, / Traxerunt torti magica vertigine fili.
<lucan. 6.460>	Cessavere vices rerum: dilataque longa / Haesit nocte dies.
<lucan. 6.462>	Legi non paruit aether: /
<lucan. 6.463>	Torpuit et praeceps audito carmine mundus: /
<lucan. 6.464>	Axibus et rapidis impulsos Iuppiter urgens / Miratur non ire polos.
<lucan. 6.465>	Nunc omnia complent / Imbribus, et calido producunt nubila Phoebo: /
<lucan. 6.467>	Et tonat ignaro coelum Iove.
<lucan. 6.467>	Vocibus isdem / Humentes late nebulas nimbosque solutis / Excussere comis.
<lucan. 6.469>	Ventis cessantibus, aequor / Intumuit: rursus vetitum sentire procellas / Conticuit, turbante Noto: puppimque ferentes / In ventum tumuere sinus.
<lucan. 6.472>	De rupe pependit / Abscisa fixus torrens: amnisque cucurrit / Non qua pronus erat.
<lucan. 6.474>	Nilum non extulit aestas: /
<lucan. 6.475>	Maeander direxit aquas: Rhodatumque morantem / Praecipitavit Arar: submitso verice montes / Explicuere iugum.
<lucan. 6.477>	Nubes suspexit Olympus: /
<lucan. 6.478>	Solibus et nullis Scythicae, cum bruma rigeret, / Dimaduere nives.
<lucan. 6.479>	Impulsam sidere Tethyn / Repulit Haemonidum, defenso litore, carmen.
<lucan. 6.480>	Terra quoque immoti concussit ponderis axem, / Et medium vergens nisu titubavit in orbem.
<lucan. 6.482>	Tantae molis onus percussum voce recessit, / Prospectumque dedit circumlabentis Olympi.
<lucan. 6.484>	Omne potens animal leti, genitumque nocere, / Et pavet Haemonias, et mortibus instruit artes.
<lucan. 6.486>	Has avidae tigres et nobilis ira leonum / Ore fovent blando: gelidos his explicat orbes, / Inque pruinoso coluber distenditur arvo.
<lucan. 6.489>	Viperei coeunt, abrupto corpore, nodi: /
<lucan. 6.491>	Humanoque cadit serpens adflata veneno.
<lucan. 6.491>	Quis labor hic superis, cantus herbasque sequendi, / Spernendique timor?
<lucan. 6.493>	cuius commercia pacti / Obstrictos habuere deos?
<lucan. 6.494>	Parere necesse est, / An iuvat?
<lucan. 6.495>	Ignota tantum pietate merentur, / An tacitis valuere minis?
<lucan. 6.496>	Hoc iuris in omnes / Est illis superos, an habent haec carmina certum / Imperiosa deum, qui mundum cogere, quidquid / Cogitur ipse, potest?
<lucan. 6.499>	Illic et sidera primum / Praecipiti deducta polo: Phoebeque serena / Non aliter, diris verborum obsessa venenis, / Palluit, et nigris terrenisque ignibus arsit, / Quam si fraterna prohiberet imagine tellus, / Insereretque suas flammis coelestibus umbras: /
<lucan. 6.505>	Et patitur tantos cantu deprensa labores, / Donec suppositas propior despumet in herbas.
<lucan. 6.506>	Hos scelerum ritus, haec dirae carmina gentis / Effera damnarat nimiae pietatis Erichtho, / Inque novos ritus pollutam duxerat artem.
<lucan. 6.509>	Illi namque nefas urbis submittere tecto / Aut laribus ferale caput: desertaque busta / Incolit, et tumulos expulsis obtinet umbris, / Grata deis erebi.
<lucan. 6.513>	Coetus audire silentum, / Nosse domos Stygias arcanaque Ditis operti, / Non superi, non vita vetat.
<lucan. 6.515>	Tenet ora profanae / Foeda situ macies, coeloque ignota sereno / Terribilis Stygio facies pallore gravatur, / Impexis onerata comis.
<lucan. 6.518>	Si nimbus et atrae / Sidera subducunt nubes, tunc Thessala nudis / Egreditur bustis, nocturnaque fulgura captat.
<lucan. 6.520>	Semina foecundae segetis calcata perussit, / Et non letiferas spirando perdidit auras.
<lucan. 6.522>	Nec superos orat, nec cantu supplice numen / Auxiliare vocat, nec fibras illa litantes / Novit: funereas aris imponere flammas / Gaudet, et accenso rapuit quae tura sepulcro.
<lucan. 6.526>	Omne nefas superi prima iam voce precantis / Concedunt, carmenque timent audire secundum.
<lucan. 6.528>	Viventes animas, et adhuc sua membra regentes, / Infodit busto: fatis debentibus annos / Mors invita subit: perversa funera pompa / Retulit a tumulis: fugere cadavera letum.
<lucan. 6.532>	Fumantes iuvenum cineres, ardentiaque ossa / E mediis rapit illa rogis, ipsamque, parentes / Quam tenuere, facem: nigroque volantia fumo / Feralis fragmenta tori, vestesque fluentes / Colligit in cineres et olentes membra favillas.
<lucan. 6.537>	Ast ubi servantur saxis, quibus intimus humor / Ducitur, et tracta durescunt tabe medullae / Corpora; tunc omnes avide desaevit in artus, / Immersitque manus oculis, gaudetque gelatos / Effodisse orbes, et siccae pallida rodit / Excrementa manus: laqueum nodosque nocentes / Ore suo rupit: pendentia corpora carpsit, / Abrasitque cruces: percussaque viscera nimbis / Vulsit, et incoctas admisso sole medullas.
<lucan. 6.546>	Insertum manibus chalybem, nigramque per artus / Stillantis tabi saniem, virusque coactum / Sustulit, et nervo morsus retinente pependit.
<lucan. 6.549>	Et quodcumque iacet nuda tellure cadaver, / Ante feras volucresque sedet: nec carpere membra / Vult ferro manibusque suis, morsusque luporum / Exspectat, siccis raptura a faucibus artus.
<lucan. 6.553>	[Nec cessant a caede manus, si sanguine vivo / Est opus, erumpat iugulo qui primus aperto.]
<lucan. 6.555>	Nec refugit caedes, vivum si sacra cruorem, / Extaque funereae poscunt trepidantia mensae.
<lucan. 6.557>	Vulnere sic ventris, non, qua natura vocabat, / Extrahitur partus, calidis ponendus in aris.
<lucan. 6.559>	Et quoties saevis opus est ac fortibus umbris, / Ipsa facit manes: hominum mors omnis in usu est.
<lucan. 6.561>	Illa genae florem primaevo corpore vulsit, / Illa comam laeva morienti abscidit ephebo.
<lucan. 6.563>	Saepe etiam caris cognato in funere dira / Thessalis incubuit membris: atque oscula figens, / Truncavitque caput, compressaque dentibus ora / Laxavit: siccoque haerentem gutture linguam / Praemordens, gelidis infudit murmura labris, / Arcanumque nefas Stygias mandavit ad umbras.
<lucan. 6.569>	Hanc ut fama loci Pompeio prodidit: alta / Nocte poli, Titan medium quo tempore ducit / Sub nostra tellure diem, deserta per arva / Carpit iter.
<lucan. 6.573>	Fidi scelerum suetique ministri, / Effractos circum tumulos ac busta vagati, / Conspexere procul praerupta in caute sedentem, / Qua iuga devexus Pharsalica porrigit Aemus.
<lucan. 6.576>	Ilia magis magicisque deis incognita verba / Tentabat, carmenque novos fingebat in usus.
<lucan. 6.578>	Namque, timens, ne Mars alium vagus iret in orbem, / Emathis et tellus tam multa caede careret, / Pollutos cantu dirisque venefica succis / Conspersos vetuit transmittere bella Philippos, / Tot mortes habitura suas, usuraque mundi / Sanguine: caesorum truncare cadavera regum / Sperat, et Hesperiae cineres avertere gentis, / Ossaque nobilium, tantosque adquirere manes.
<lucan. 6.586>	Hic ardor, solusque labor, quid corpore Magni / Proiecto rapiat, quos Caesaris involet artus.
<lucan. 6.588>	Quam prior adfatur Pompeii ignava propago: /
<lucan. 6.590>	O decus Haemonidum, populis quae pandere fata, / Quaeque suo ventura potes divertere cursu, / Te precor, ut certum liceat mihi noscere finem, / Quem belli Fortuna paret.
<lucan. 6.593>	Non ultima turbae / Pars ego Romanae: Magni clarissima proles, / Vel dominus rerum, vel tanti funeris heres.
<lucan. 6.595>	Mens dubiis percussa pavet, rursusque parata est / Certos ferre metus.
<lucan. 6.597>	Hoc casibus eripe iuris, / Ne subiti caecique ruant: vel numina torque, / Vel tu parce deis, et Manibus exprime verum / Elysias resera sedes, ipsamque vocatam, / Quos petat e nobis, Mortem tibi coge fateri.
<lucan. 6.601>	Non humilis labor est: dignum, quod quaerere cures, / Vel tibi, quo tanti praeponderet alea fati.
<lucan. 6.603>	Impia vulgatae laetatur nomine famae / Thessalis, et contra: Si fata minora moveres, / Pronum erat, o iuvenis, quos velles, inquit, in actus / Invitos praebere deos.
<lucan. 6.607>	Conceditur arti, / Unam cum radiis presserunt sidera mortem, / Inseruisse moras: et, quamvis fecerit omnis / Stella senem, medios herbis abrumpimus annos.
<lucan. 6.610>	At simul a prima descendit origine mundi / Caussarum series, atque omnia fata laborant, / Si quidquam mutare velis, unoque sub ictu / Stat genus humanum tunc, Thessala turba fatemur, / Plus fortuna potest.
<lucan. 6.615>	Sed si praenoscere casus / Contentus, facilesque aditus multique patebunt / Ad verum: tellus nobis, aetherque, chaosque, / Aequoraque, et campi, Rhodopaeaque saxa loquentur.
<lucan. 6.618>	Sed pronum, cum tanta novae sit copia mortis, / Emathiis unum campis adtollere corpus, / Ut modo defuncti tepidique cadaveris ora / Plena voce sonent nec, membris sole perustis, / Auribus incertum feralis strideat umbra.
<lucan. 6.623>	Dixerat: et noctis geminatis arte tenebris, / Moestum tecta caput squalenti nube, pererrat / Corpora caesorum, tumuli proiecta negatis.
<lucan. 6.626>	Continuo fugere lupi, fugere revulsis / Unguibus impastae volucres, dum Thessala vatem / Eligilt et gelidas leto scrutata medullas / Pulmonis rigidi stantes sine vulnere fibras / Invenit, et vocem defuncto in corpore quaerit.
<lucan. 6.631>	Fata peremptorum pendent iam multa virorum, / Quem superis revocasse velit.
<lucan. 6.633>	Si tollere totas / Tentasset campis acies, et reddere bello, / Cessissent leges Erebis monstroque potenti / Extrartus Stygio populus pugnasset Averno.
<lucan. 6.636>	Electum tandem traiecto gutture corpus / Ducit, et inserto laqueis feralibus unco, / Per scopolus miserum trahitur per saxa cadaver / Victurum: montisque cavi, quem tristis Erichtho / Damnarat sacris, alta sub rupe locatur.
<lucan. 6.641>	Haud procul a Ditis caecis depressa cavernis / In praeceps subsedit humus: quam pallida pronis / Urget silva comis, et nullo vertice coelum / Suspiciens, Phoebo non pervia taxus opacat.
<lucan. 6.645>	Marcentes intus tenebrae, pallensque sub antris / Longa nocte situs; numquam, nisi carmine factum, / Lumen habet.
<lucan. 6.648>	Non Taenareis sic faucibus aer / Sedit iners, moestum mundi confine latentis, / Ac nostri: quo non metuant emittere manes / Tartarei reges, Nam quamvis Thessala vates / Vim faciat fatis, dubium est, quod traxerit illuc / Adspiciat Stygias, an quod descenderit, umbras.
<lucan. 6.653>	Discolor et vario furialis cultus amictu / Induitur, vultusque aperitur, crine remoto, / Et coma vipereis substringitur horrida sertis.
<lucan. 6.656>	Ut pavidos iuvenis comites, ipsumque trememtem / Conspicit, exanimi defixum lumina vultu: /
<lucan. 6.659>	Ponite, ait, trepida conceptos mente timores: /
<lucan. 6.660>	Iam nova, iam vera reddetur vita figura, / Ut quamvis pavidi possint audire loquentem.
<lucan. 6.661>	Si vero Stygiosque lacus, ripamque sonantem / Ignibus ostendam, si me praesente videri / Eumenides possent, villosaque colla colubris / Cerberus excutiens, et vincti terga Gigantes, / Quis timor, ignavi, metuentes cernere manes?
<lucan. 6.666>	Pectora tunc primum ferventi sanguine supplet / Vulneribus laxata Iovis: taboque medullas / Abluit: et virus large lunare ministrat, / Huc quidquid fetu genuit natura sinistro / Miscetur.
<lucan. 6.671>	Non spuma canum, quibus unda timori est, / Viscera non lyncis, non dirae nodus hyaenae / Defuit, et cervi pasti serpente medulla: /
<lucan. 6.674>	Non puppim retinens, Euro tendente rudentes, / In mediis echeneis aquis, oculique draconum, / Quaeque sonant feta tepefacta sub alite saxa: /
<lucan. 6.677>	Non Arabum volucer serpens, innataque rubris / Aequoribus custos pretiosae vipera conchae: /
<lucan. 6.679>	Aut viventis adhuc Libyci membrana cerastae, / Aut cinis Eoa positi Phoenicia in ara.
<lucan. 6.680>	Quo postquam viles, nec habentes nomina pestes / Contulit: infando saturatas carmine frandes, / Et, quibus os dirum nascentibus inspuit, herbas / Addidit, et quidquid mundo dedit ipsa veneni: /
<lucan. 6.685>	Tunc vox, Lethaeos cunctis pollentior herbis / Excantare deos, confudit murmura primum / Dissona, et humanae multum discordia linguae.
<lucan. 6.687>	Latratus habet illa canum, gemitumque luporum: /
<lucan. 6.689>	Quod trepidus bubo, quod strix nocturna queruntur, / Quod stridunt ululantque ferae, quod sibilat anguis, / Exprimit, et planctus illisae cautibus undae; / Silvarumque sonum, fractaeque tonitrua nubis.
<lucan. 6.692>	Tot rerum vox una fuit.
<lucan. 6.693>	Mox cetera cantu / Explicat Haemonio, penetratque in Tartara lingua: /
<lucan. 6.695>	Eumenides, Stygiumque nefas, poenaeque nocentum: /
<lucan. 6.696>	Et Chaos innumeros avidum confundere mundos: /
<lucan. 6.697>	Et rector terrae, quem longa in saecula torquet / Mors dilata deum: Styx, et, quos nulla meretur / Thessalis Elysios: coelum matremque perosa / Persephone, nostraeque Hecates pars ultima, per quam / Manibus et mihi sunt tacitae commercia linguae: /
<lucan. 6.702>	Ianitor et sedis laxae, qui viscera saevo / Spargis nostra cani: repetitaque fila sorores / Tracturae: tuque o flagrantis portitor undae, / Iam lassate senex ad me redeuntibus umbris: /
<lucan. 6.706>	Exaudite preces, si vos satis ore nefando / Pollutoque voco, si numquam haec carmina fibris / Humanis ieiuna cano, si pectora plena / Saepe dedi, et lavi calido prosecta cerebro; / Si quis, cum vestris caput extaque lancibus, infans, / Imposui, victurus erat: parete precanti.
<lucan. 6.711>	Non in Tartareo latitantem poscimus antro, / Adsuetamque dia tenebris, modo luce fugata / Descendentem animam: primo pallentis hiatu / Haeret adhuc Orci.
<lucan. 6.715>	Licet has exaudiat herbas / Ad manes ventura semel.
<lucan. 6.716>	Ducis omina nato / Pompeiana canat nostri modo militis umbra, / Si bene de vobis civilia bella merentur.
<lucan. 6.718>	Haec ubi fata caput spumantiaque ora levavit, / Adspicit adstantem proiecti corporis umbram, / Exanimes artus invisaque claustra timentem / Carceris antiqui.
<lucan. 6.722>	Pavet ire in pectus apertum / Visceraque, et ruptas letali volnere fibras.
<lucan. 6.723>	Ah miser, extremum cui mortis munus inique / Eripitur, non posse mori.
<lucan. 6.725>	Miratur Erichtho / Has fatis licuisse moras, irataque morti / Verberat immotum vivo serpente cadaver: /
<lucan. 6.728>	Perque cavas terrae, quas egit carmine, rimas / Manibus illatrat, regnique silentia rupit: /
<lucan. 6.730>	Tisiphone, vocisque meae secura Megaera, / Non agitis saevis Erebi per inane flagellis / Infelicem animam?
<lucan. 6.732>	Iam vos ego nomine vero / Eliciam, Stygiasque canes in luce superna / Destituam: per busta sequar, per funera custos; / Expellam tumulis, abigam vos omnibus urnis.
<lucan. 6.735>	Teque deis, ad quos alio procedure vultu / Ficta soles, Hecate, pallenti tabida forma / Ostendam, faciemque Erebi mutare vetabo.
<lucan. 6.738>	Eloquar, immenso terrae sub pondere quae te / Contineant, Ennaea, dapes, qua foedere moestum / Regem noctis ames, quae te contagia passam / Noluerit revocare parens.
<lucan. 6.742>	Tibi, pessime mundi / Arbiter, immittam ruptis Titana cavernis, / Et subito feriere die.
<lucan. 6.744>	Paretis?
<lucan. 6.744>	an ille / Compellandus erit, quo numquam terra vocato / Non concussa tremit, qui Gorgona cernit apertam, / Verberibusque suis trepidam castigat Erinnyn, / Indespecta tenet vobis qui Tartara; cuius / Vos estis, superi; Stygias qui peierat undas?
<lucan. 6.749>	Protinus adstrictus caluit cruor, atraque fovit / Vulnera, et in venas extremaque membra cucurrit.
<lucan. 6.751>	Percussae gelido trepidant sub pectore fibrae: /
<lucan. 6.753>	Et nova desuetis subrepens vita medullis / Miscetur morti.
<lucan. 6.754>	Tunc omnis palpitat artus: /
<lucan. 6.755>	Tenduntur nervi: nec se tellure cadaver / Paulatim per membra levat, terraque repulsum est, / Erectumque simul.
<lucan. 6.757>	Distento lumina rictu / Nudantur.
<lucan. 6.758>	Nondum facies viventis in illo, / Iam morientis erat.
<lucan. 6.759>	Remanent pallorque rigorque; / Et stupet illatus mundo.
<lucan. 6.760>	Sed murmure nullo / Ora adstricta sonant.
<lucan. 6.761>	Vox illi linguaque tantum / Responsura datur.
<lucan. 6.762>	Dic, inquit Thessala, magna, / Quod iubeo, mercede mihi: nam vera locutum / Immunem toto mundi praestabimus aevo / Artibus Haemoniis: tali tua membra sepulcro, / Talibus exuram Stygio cum carmine silvis, / Ut nullos cantata magos exaudiat umbra.
<lucan. 6.767>	Sit tanti, vixisse iterum: nec verba, nec herbae / Audebunt longae somnum tibi solvere Lethes, / A me morte data.
<lucan. 6.770>	Tripodas vatesque deorum / Sors obscura decet; certus discedat, ab umbris / Quisquis vera petit duraeque oracula mortis / Fortis adit.
<lucan. 6.773>	Ne parce, precor.
<lucan. 6.773>	Da nomina rebus, / Da loca, da vocem, qua mecum fata loquantur.
<lucan. 6.774>	Addidit et carmen, quo, quidquid consulit, umbram / Scire dedit.
<lucan. 6.776>	Moestum, fletu manante, cadaver, / Tristia non equidem Parcarum stamina, dixit, / Respexi, tacitae revocatus ab aggere ripae: /
<lucan. 6.779>	Quod tamen e cunctis mihi noscere contigit umbris, / Effera Romanos agitat discordia manes, / Impiaque infernam ruperunt arma quietem.
<lucan. 6.781>	Elysias alii sedes, ac Tartara moesta / Diversi liquere duces: quid fata pararent, / Hi fecere palam.
<lucan. 6.784>	Tristis felicibus umbris / Vultus erat.
<lucan. 6.785>	Vidi Decios, natumque patremque, / Lustrales bellis animas, flentemque Camillum, / Et Curios; Sullam de te, Fortuna, querentem.
<lucan. 6.787>	Deplorat Libycis perituram Scipio terris / Infaustam sobolem.
<lucan. 6.789>	Maior, Carthaginis hostis, / Non servituri moeret Cato fata nepotis.
<lucan. 6.790>	Solum te Consul depulsis prime tyrannis / Brute pias inter gaudentem vidimus umbras.
<lucan. 6.792>	Abruptis Catilina minax fractisque catenis / Exsulat, Mariique truces, nudique Cethegi.
<lucan. 6.794>	Vidi ego laetantes, popularia nomina, Drusos; / Legibus immodicos, ausosque ingentia Gracchos.
<lucan. 6.796>	Aeternis chalybum nodis, et carcere Ditis / Constrictae plausere manus, camposque piorum / Poscit turba nocens.
<lucan. 6.799>	Regni possessor inertia / Pallentes aperit sedes, abruptaque saxa / Asperat, et durum vinclis adamanta, paratque / Poenam victori.
<lucan. 6.802>	Refer haec solatia tecum, / O iuvenis, placido Manes patremque domumque / Exspectare sinu, regnique in parte serena / Pompeio servare locum.
<lucan. 6.805>	Nec gloria parvae / Sollicitet vitae: veniet, quae misceat omnes / Hora duces.
<lucan. 6.807>	Properate mori, magnoque superbi / Quamvis e parvis animo descendite bustis, / Et Romanorum manes calcate deorum.
<lucan. 6.809>	Quem tumulum   Nili, quem Tybridis adluat unda, / Quaeritur, et ducibus tantum de funere pugna est.
<lucan. 6.811>	Tu fatur ne quaere tuum cognoscere: Parcae, / Me reticente, dabunt: tibi certior omnia vates / Ipse canet Siculis genitor Pompeius in arvis: /
<lucan. 6.815>	Ille quoque incertus, quo te vocet, unde repellat, / Quas iubeat vitare plagas, quae sidera mundi.
<lucan. 6.816>	Europam miseri, Libyamque Asiamque timete: /
<lucan. 6.818>	Distribuit tumulos vestris Fortuna triumphis.
<lucan. 6.818>	O miseranda domus, toto nihil orbe videbis / Tutius Emathia.
<lucan. 6.820>	Sic postquam fata peregit, / Stat vultu moestus tacito, mortemque reposcit.
<lucan. 6.821>	Carminibus magicis opus est, herbisque, cadaver / Ut cadat, et nequeunt animam sibi reddere fata, / Consumto iam iure semel.
<lucan. 6.824>	Tum robore multo / Exstruit illa rogum: venit defunctus ad ignes; / Accensa iuvenem positum strue liquit Erichtho, / Tandem passa mori: Sextoque ad castra parentis / It comes: et coelo lucis ducente colorem, / Dum ferrent tutos intra tentoria gressus, / Iussa tenere diem densas nox praestitit umbras.
<lucan. 7.1>	Segnior Oceano, quam lex aeterna vocabat, / Luctificus Titan numquam magis aethera contra / Egit equos, currumque, polo rapiente, retorsit: /
<lucan. 7.4>	Defectusque pati voluit, raptaeque labores / Lucis: et adtraxit nubes, non pabula flammis, / Sed ne Thessalico purus luceret in orbe.
<lucan. 7.6>	At nox, felicis Magno pars ultima vitae, / Sollicitos vana decepit imagine somnos / Nam Pompeiani visus sibi sede theatri / Innumeram effigiem Romanae cernere plebis, / Adtollique suum laetis ad sidera nomen / Vocibus, et plausu cuneos certare sonantes.
<lucan. 7.12>	Qualis erat populi facies clamorque faventis, / Olim cum iuvenis primique aetate triumphi / Post domitas gentes, quas torrens ambit Iberus, / Et quaecumque fugax Sertorius impulit arma, / Vespere pacato, pura venerabilis aeque / Quam currus ornante toga, plaudente senatu, / Sedit adhuc Romanus eques.
<lucan. 7.19>	Seu fine bonorum / Anxia venturis ad tempora laeta refugit, / Sive per ambages solitas contraria visis / Vaticinata quies, magni tulit omina planctus.
<lucan. 7.22>	Seu vetito patrias ultra tibi cernere sedes, / Sic Romam Fortuna dedit.
<lucan. 7.24>	Ne rumpite somnos, / Castrorum vigiles; nullas tuba verberet aura / Crastina dira quies, et imagine moesta diurna / Undique funestas acies feret, undique bellum.
<lucan. 7.27>	Unde pares somnos populi, noctemque beatam?
<lucan. 7.28>	O felix, si te vel sic tua Roma videret.
<lucan. 7.29>	Donassent utinam superi patriaeque tibique / Unum, Magne, diem, quo fati certus uterque / Extremum tanti fructum caperetis amoris.
<lucan. 7.32>	Tu velut Ausonia vadis moriturus in urbe; / Illa, rati semper de te sibi conscia voti, / Hoc scelus haud umquam fatis haerere putavit, / Sic se dilecti tumulum quoque perdere Magni.
<lucan. 7.36>	Te mixto flesset luctu iuvenisque senexque, / Iniussusque puer: lacerasset, crine soluto, / Pectora femineum, ceu Bruti funere, vulgus.
<lucan. 7.39>	Nunc quoque, tela licet paveant victoris iniqui, / Nuntiet ipse licet Caesar tua funera, flebunt: /
<lucan. 7.42>	Sed dum tura ferunt, dum laurea serta Tonanti / O miseri, quorum gemitus edere dolorem, / Qui te non pleno pariter planxere theatro!
<lucan. 7.44>	Vicerat astra iubar, cum mixto murmure turba / Castrorum fremuit, fatisque trahentibus orbem, / Signa petit pugnae.
<lucan. 7.47>	Miseri pars maxima vulgi, / Non totum visura diem, tentoria circum / Ipsa ducis queritur, magnoque accensa tumultu / Mortis vicinae properantes admovet horas.
<lucan. 7.50>	Dira subit rabies: sua quisque ac publica fata / Praecipitare cupit: segnis pavidusque vocatur, / Ac nimium patiens soceri Pompeius, et orbis / Indulgens regno, qui tot simul undique gentes / Iuris habere sui vellet, pacemque timeret.
<lucan. 7.55>	Nec non et reges populique queruntur Eoi / Bella trahi, patriaque procul tellure teneri / Hoc placet, o superi, cum vobis vertere cuncta / Propositum, nostris erroribus addere crimen?
<lucan. 7.59>	Cladibus irruimus, nocituraque poscimus arma: /
<lucan. 7.61>	In Pompeianis votum est Pharsalia castris.
<lucan. 7.61>	Cunctorum voces Romani maximus auctor / Tullius eloquii, cuius sub iure togaque / Pacificas saevus tremuit Catilina secures, / Pertulit, iratus bellis, cum rostra forumque / Optaret, passus tam longa silentia miles.
<lucan. 7.66>	Addidit invalidae robur facundia caussae: /
<lucan. 7.68>	Hoc pro tot meritis solum te, Magne, precatur, / Uti se Fortuna velis: proceresque tuorum / Castrorum, regesque tui cum supplice mundo / Adfusi, vinci socerum patiare, rogamus.
<lucan. 7.71>	Humano generi tam longo tempore bellum / Caesar erit?
<lucan. 7.73>	Merito, Pompeium vincere lente, / Gentibus indignum est a transcurrente subactis.
<lucan. 7.74>	Quo tibi fervor abit?
<lucan. 7.75>	aut quo fiducia fati?
<lucan. 7.75>	De superis, ingrate, times?
<lucan. 7.76>	caussamque senatus / Credere dis dubitas?
<lucan. 7.77>	Ipsae tua signa revellent, / Prosilientque acies.
<lucan. 7.78>	Pudeat vicisse coactum.
<lucan. 7.78>	Si duce te iusso, si nobis bella geruntur, / Sit iuris, quocumque velint concurrere campo.
<lucan. 7.80>	Quid mundi gladios a sanguine Caesaris arces?
<lucan. 7.81>	Vibrant tela manus: vix signa morantia quisquam / Exspectat: propera, ne te tua classica linquant.
<lucan. 7.83>	Scire senatus avet, miles te, Magne, sequatur, / An comes.
<lucan. 7.85>	Ingemuit rector, sensitque deorum / Esse dolos, et fata suae contraria menti.
<lucan. 7.86>	Si placet hoc, inquit, cunctis, si milite Magno, / Non duce, tempus eget, nil ultra fata morabor.
<lucan. 7.88>	Involvat populos una Fortuna ruina, / Sitque hominum magnae lux ista novissima parti.
<lucan. 7.90>	Testor, Roma, tamen: Magnum, quo cuncta perirent, / Accepisse diem.
<lucan. 7.92>	Potuit tibi vulnere nullo / Stare labor belli: potuit sine caede subactum, / Captivumque ducem violatae tradere paci.
<lucan. 7.94>	Quis furor, o caeci, scelerum?
<lucan. 7.95>	Civilia bella / Gesturi metuunt, ne non cum sanguine vincant?
<lucan. 7.96>	Abstulimus terras, exclusimus aequore toto, / Ad praematuras segetum ieiuna rapinas / Agmina compulimus, votumque effecimus hosti, / Ut mallet sterni gladiis, mortesque suorum / Permiscere meis.
<lucan. 7.101>	Belli pars magna peracta est / His, quibus effectum est, ne pugnam tiro paveret: /
<lucan. 7.103>	Si modo virtutis stimulis iraeque calore / Signa petunt.
<lucan. 7.104>	Multos in summa pericula misit / Venturi timor ipse mali.
<lucan. 7.105>	Fortissimus ille est, / Qui, promptus metuenda pati, si cominus instent, / Et differre potest.
<lucan. 7.107>	Placet haec tam prospera rerum / Tradere Fortunae?
<lucan. 7.108>	gladio permittere mundi / Discrimen?
<lucan. 7.109>	Pugnare ducem quam vincere, malunt.
<lucan. 7.109>	Res mihi Romanas dederas, Fortuna, regendas: /
<lucan. 7.111>	Accipe maiores, et caeco in Marte tuere.
<lucan. 7.111>	Pompeii nec crimen erit nec gloria bellum.
<lucan. 7.112>	Vincis apud superos votis me, Caesar, iniquis: /
<lucan. 7.114>	Pugnatur.
<lucan. 7.114>	Quantum scelerum, quantumque malorum / In populos lux ista feret!
<lucan. 7.115>	quot regna iacebunt!
<lucan. 7.115>	Sanguine Romano quam turbidus ibit Enipeus!
<lucan. 7.116>	Prima velim caput hoc funesti lancea belli, / Si sine momento rerum partisque ruina / Casurum est, feriat: neque enim victoria Magno / Laetior.
<lucan. 7.120>	Aut populis invisum, hac clade peracta, / Aut hodie Pompeius erit miserabile nomen.
<lucan. 7.121>	Omne malum victi, quod sors feret ultima rerum, / Omne nefas victoris erit.
<lucan. 7.123>	Sic fatur, et arma / Permittit populis, frenosque furentibus ira / Laxat: et ut victus violento navita Coro / Dat regimen ventis, ignavumque arte relicta / Puppis onus trahitur.
<lucan. 7.127>	Trepido confusa tumultu / Castra fremunt, animique truces sua pectora pulsant / Ictibus incertis.
<lucan. 7.129>	Multorum pallor in ore / Mortis venturae est, faciesque simillima fato.
<lucan. 7.130>	Advenisse diem, qui fatum rebus in aevum / Conderet humanis, et quaeri, Roma quid esset, / Illo Marte, palam est.
<lucan. 7.133>	Sua quisque pericula nescit, / Adtonitus maiore metu.
<lucan. 7.134>	Quis litora ponto / Obruta, quis summis cernens in montibus aequor, / Aetheraque in terras, deiecto sole, cadentem, / Tot rerum finem, timeat sibi?
<lucan. 7.137>	Non vacat ullos / Pro se ferre metus: urbi Magnoque timetur.
<lucan. 7.138>	Nec gladiis habuere fidem, nisi cautibus asper / Exarsit mucro.
<lucan. 7.140>	Tunc omnis lancea saxo / Erigitur: tendant nervis melioribus arcus: /
<lucan. 7.142>	Cura fuit lectis pharetras implere sagittis.
<lucan. 7.142>	Auget eques stimulos, frenorumque aptat habenas.
<lucan. 7.143>	Si liceat superis hominum conferre labores, / Non aliter, Phlegra rabidos tollente Gigantas, / Martius incaluit Siculis incudibus ensis: /
<lucan. 7.147>	Et rubuit flammis iterum Neptunia cuspis, / Spiculaque extenso Paean Pythone recoxit, / Pallas Gorgoneos diffudit in aegida crines, / Pallenaea Iovi mutavit fulmina Cyclops.
<lucan. 7.150>	Non tamen abstinuit venturos prodere casus / Per varias Fortuna notas.
<lucan. 7.152>	Nam Thessala rura / Cum peterent, totus venientibus obstitit aether: /
<lucan. 7.154>	[Inque oculis hominum fregerunt fulmina nubes:] / Adversasque faces, immensoque igne columnas, / Et trabibus mixtis avidos Pythonas aquarum / Detulit, atque oculos, ingesto fulgure, clausit.
<lucan. 7.157>	Excussit cristas galeis capulosque solutis / Perfudit gladiis, ereptaque pila liquavit, / Aethereoque nocens fumavit sulfure ferrum.
<lucan. 7.160>	Nec non innumero cooperta examine signa, / Vixque revulsa solo, maiori pondere pressum / Signiferi mersere caput, rorantia fletu, / Usque ad Thessaliam Romana et publica, signa- / Admotus superis discussa fugit ab ara / Taurus, et Emathios praeceps se iecit in agros; / Nullaque funestis inventa est victima sacris.
<lucan. 7.167>	At tu, quos scelerum superos, quas rite vocasti / Eumenidas, Caesar?
<lucan. 7.169>	Stygii quae numina regni, / Infernumque nefas, et mersos nocte furores?
<lucan. 7.170>	Impia tam saeve gesturus bella litasti.
<lucan. 7.171>	Iam (dubium, monstrisne deum, nimione pavori / Crediderint) multis concurrere visus Olympo / Pindus, et abruptis mergi convallibus Aemus, / Edere nocturnas belli Pharsalia voces, / Ire per Ossaeam rapidus Boebeida sanguis: /
<lucan. 7.177>	Inque vicem vultus tenebris mirantur opertos, / Et pallere diem, galeisque incumbere noctem, / Defunctosque patres et cunctas sanguinis umbras / Ante oculos volitare suos.
<lucan. 7.180>	Sed mentibus unum / Hoc solamen erat, quod voti turba nefandi / Conscia, quae patrum iugulos, quae pectora fratrum / Sperabat, gaudet monstris mentisque tumultu, / Atque omen scelerum subitos putat esse furores.
<lucan. 7.184>	Quid mirum, populos, quos lux extrema manebat, / Lymphato trepidasse metu, praesaga malorum / Si data mens homini est?
<lucan. 7.187>	Tyriis qui Gadibus hospes / Adiacet, Armeniumque bibit Romanus Araxen: /
<lucan. 7.189>	Sub quocumque die, quocumque est sidere mundi, / Moeret, et ignorat caussas, animumque dolentem / Corripit; Emathiis quid perdat nescit in arvis.
<lucan. 7.191>	Euganeo, si vera fides memorantibus, augur / Colle sedens, Aponus terris ubi fumifer exit, / Atque Antenorei dispergitur unda Timavi, / Venit summa dies, geritur res maxima, dixit: /
<lucan. 7.196>	Impia concurrunt Pompeii et Caesaris arma; / Seu tonitrus ac tela Iovis praesaga notavit, / Aethera seu totum discordi obsistere coelo / Prospexitque polos: seu lumen in aethere moestum / Solis in obscuro pugnam pallore notavit.
<lucan. 7.200>	Dissimilem certe cunctis, quos explicat, egit / Thessalicum natura diem: si cuncta perito / Augure mens hominum coeli nova signa notasset, / Spectari e toto potuit Pharsalia mundo.
<lucan. 7.204>	O summos hominum, quorum Fortuna per orbem / Signa dedit, quorum fatis coelum omne vacavit!
<lucan. 7.206>	Haec et apud seras gentes populosque nepotum, / Sive sua tantum venient in saecula fama, / Sive aliquid magnis nostri quoque cura laboris / Nominibus prodesse potest, cum bella legentur, / Spesque metusque simul, perituraque vota movebunt: /
<lucan. 7.212>	Adtonitique omnes veluti venientia fata, / Non transmissa, legent, et adhuc tibi, Magne, favebunt.
<lucan. 7.213>	Miles ut adverso Phoebi radiatus ab ictu / Descendens totos perfudit lumine colles, / Non temere immissus campis; stetit ordine certo / Infelix acies.
<lucan. 7.217>	Cornus tibi cura sinistri, / Lentule, cum prima, quae tum fuit optima bello, / Et quarta legione datur: tibi, numine pugnax / Adverso Domiti, dextri frons tradita Martis.
<lucan. 7.220>	At medii robur belli fortissima densant / Agmina, quae Cilicum terris deducta tenebat / Scipio, miles in hoc, Libyco dux primus in orbe.
<lucan. 7.223>	At iuxta fluvios et stagna undantis Enipei / Cappadocum montana cohors, et largus habenae / Ponticus ibat eques.
<lucan. 7.226>	Sicci sed plurima campi / Tetrarchae regesque tenent magnique tyranni, / Atque omnis Latio quae servit purpura ferro.
<lucan. 7.228>	Illuc et Libye Numidas, et Creta Cydonas / Misit: Ituraeis cursus fuit inde sagittis: /
<lucan. 7.231>	Inde, truces Galli, solitum prodistis in hostem: /
<lucan. 7.232>	Illic pugnaces commovit Iberia cetras.
<lucan. 7.232>	Eripe victori gentes, et sanguine mundi / Fuso, Magne, semel, totos consume triumphos.
<lucan. 7.234>	Illo forte die Caesar, statione relicta, / Ad segetum raptus moturus signa, repente / Conspicit in planos hostem descendere campos, / Oblatumque videt votis sibi mille petitum / Tempus, in extremos quo mitteret omnia casus.
<lucan. 7.239>	Aeger quippe morae, flagransque cupidine regni / Coeperat exiguo tractu civilia bella / Ut lentum damnare nefas.
<lucan. 7.242>	Discrimina postquam / Adventare ducum, supremaque proelia vidit, / Casuram et fati sensit nutare ruinam, / Illa quoque in ferrum rabies promptissima paullum / Languit, et casus audax spondere secundos / Mens stetit in dubio, quam nec sua fata timere, / Nec Magni sperare sinunt.
<lucan. 7.248>	Formidine mersa, / Prosilit hortando melior fiducia vulgo: /
<lucan. 7.250>	O domitor mundi, rerum fortuna mearum, / Miles, adest toties optatae copia pugnae.
<lucan. 7.251>	Nil opus est votis: iam fatum accersite ferro.
<lucan. 7.252>	In manibus vestris, quantus sit Caesar, habetis.
<lucan. 7.253>	Haec est illa dies, mihi quam Rubiconis ad undas / Promissam memini, cuius spe movimus arma, / In quam distulimus vetitos remeare triumphos.
<lucan. 7.256>	[Haec eadem est, hodie quae pignora, quaeque penates / Reddat, et emerito faciat vos Marto colonos.]
<lucan. 7.258>	Haec, fato quae teste probet, quis iustius arma / Sumserit: haec acies victum factura nocentem est.
<lucan. 7.260>	Si pro me patriam ferro flammisque petistis, / Nunc pugnate truces, gladiosque exsolvite culpa.
<lucan. 7.262>	Nulla manus, belli mutato iudice, pura est / Non mihi res agitur, sed vos ut libera sitis / Turba, precor, gentes ut ius habeatis in omnes.
<lucan. 7.265>	Ipse ego, privatae cupidus me reddere vitae, / Plebeiaque toga modicum componere civem, / Omnia dum vobis liceant, nihil esse recuso.
<lucan. 7.268>	Invidia regnate mea.
<lucan. 7.269>	Nec sanguine multo / Spem mundi petitis: Graiis delecta iuventus / Gymnasiis aderit, studioque ignava palaestrae, / Et vix arma ferens, et mixtae dissona turbae / Barbaries; non illa tubas, non agmine moto / Clamorem latura suam.
<lucan. 7.274>	Civilia paucae / Bella manus facient: pugnae pars magna levabit / His orbem populis, Romanumque obteret hostem.
<lucan. 7.276>	Ite per ignavas gentes, famosaque regna, / Et primo ferri motu prosternite mundum: /
<lucan. 7.279>	Sitque palam, quas tot duxit Pompeius in urbem / Curribus, unius gentes non esse triumphi.
<lucan. 7.280>	Armeniosne movet, Romana potentia cuius / Sit ducis?
<lucan. 7.282>	aut emptum minimo vult sanguine quisquam / Barbarus, Hesperiis Magnum praeponere rebus?
<lucan. 7.283>	Romanos odere omnes, dominosque gravantur, / Quos novere, magis.
<lucan. 7.285>	Sed me Fortuna meorum / Commisit manibus, quorum me Gallia testem / Tot fecit bellis.
<lucan. 7.287>	Cuius non militis ensem / Agnoscam?
<lucan. 7.288>	coelumque tremens cum lancea transit, / Dicere non fallar, quo sit vibrata lacerto.
<lucan. 7.289>	Quodsi signa ducem numquam fallentia vestrum / Conspicio, faciesque truces, oculosque minaces: /
<lucan. 7.292>	Vicistis.
<lucan. 7.292>	Videor fluvios spectare cruoris, / Calcatosque simul reges, sparsumque senatus / Corpus, et immensa populos in caede natantes / Sed mea fata moror, qui vos in tela ruentes / Vocibus his teneo.
<lucan. 7.296>	Veniam date bella trahenti: /
<lucan. 7.297>	Spe trepido: haud umquam vidi tam magna daturos, / Tam prope me superos: camporum limite parvo / Absumus a votis.
<lucan. 7.299>	Ego sum, cui Marte peracto, / Quae populi regesque tenent, donare licebit.
<lucan. 7.300>	Quone poli motu, quo coeli sidere verso, / Thessalicae tantum, superi, permittitis orae?
<lucan. 7.302>	Aut merces hodie bellorum, aut poena paratur.
<lucan. 7.303>	Caesareas spectate cruces, spectate catenas, / Et caput hoc positum rostris, effusaque membra, / Septorumque nefas, et clausi proelia Campi.
<lucan. 7.306>	Cum duce Sullano gerimus civilia bella.
<lucan. 7.307>	Vestri cura movet.
<lucan. 7.308>	Nam me secura manebit / Sors quaesita manu: fodientem viscera cernet / Me mea, qui nondum victo respexerit hoste.
<lucan. 7.310>	Di, quorum curas abduxit ab aethere tellus / Romanusque labor, vincat, quicumque necesse / Non putat in victos saevum destringere ferrum, / Quique suos cives, quod signa adversa tulerunt, / Non credit fecisse nefas.
<lucan. 7.315>	Pompeius in arcto / Agmina vestra loco, vetita virtute moveri, / Cum tenuit, quanto satiavit sanguine ferrum!
<lucan. 7.317>	Vos tamen hoc oro, iuvenes, ne caedere quisquam / Hostis terga velit: civis, qui fugerit, esto.
<lucan. 7.319>	Sed dum tela micant, non vos pietatis imago / Ulla, nec adversa conspecti fronte parentes / Commoveant: vultus gladio turbate verendos.
<lucan. 7.322>	Sive quis infesto cognata in pectora ferro / Ibit, seu nullum violabit vulnere pignus, / Ignoti iugulum tamquam scelus impetat hostis.
<lucan. 7.325>	Sternit iam vallum, fossasque implete ruina, / Exeat ut plenis acies non sparsa maniplis.
<lucan. 7.327>	Parcite ne castris: vallo tendetis in illo, / Unde acies peritura venit.
<lucan. 7.329>	Vix cuncta locuto / Caesare, quemque suum munus trahit, armaque raptim / Sumpta viris.
<lucan. 7.331>	Celeres capiunt praesagia belli, / Calcatisque ruunt castris: stant ordine nullo, / Arte ducis nulla; permittunt omnia fatis.
<lucan. 7.333>	Si totidem Magni soceros, totidemque petentes / Urbis regna suae funesto in Marte locasses, / Non tam praecipiti ruerent in proelia cursu.
<lucan. 7.336>	Vidit ut hostiles in rectum exire catervas / Pompeius, nullasque moras permittere bello, / Sed superis placuisse diem: stat corde gelato / Adtonitus: tantoque duci sic arma timere / Omen erat.
<lucan. 7.341>	Premit inde metus, totumque per agmen / Sublimi provectus equo: Quem flagitat, inquit, / Vestra diem virtus, finis civilibus armis, / Quem quaesistis, adest.
<lucan. 7.344>	Totas effundite vires; / Extremum ferri superest opus, unaque gentes / Hora trahit.
<lucan. 7.346>	Quisquis patriam carosque penates, / Qui sobolem ac thalamos desertaque pignora quaerit, / Ense petat: medio posuit deus omnia campo.
<lucan. 7.348>	Caussa iubet medior superos sperare secundos: /
<lucan. 7.350>	Ipsi tela regent per viscera Caesaris, ipsi / Romanas sancire volent hoc sanguine leges.
<lucan. 7.351>	Si socero dare regna meo mandumque pararent, / Praecipitare meam fatis potuere senectam.
<lucan. 7.353>	Non iratorum populis urbique deorum est, / Pompeium servare ducem.
<lucan. 7.355>	Quae vincere possent, / Omnia contulimus.
<lucan. 7.356>	Subiere pericula clari / Sponte viri, sacraque antiquus imagine miles.
<lucan. 7.357>	Si Curios his fata darent reducesque Camillos / Temporibus, Deciosque caput fatale voventes, / Hinc starent.
<lucan. 7.360>	Primo gentes Oriente coactae / Innumeraeque urbes, quantas in proelia numquam / Excivere manus.
<lucan. 7.362>	Toto simul utimur orbe.
<lucan. 7.362>	Quidquid signferi comprensum limite coeli / Sub Noton et Borean hominum sumus, arma movemus.
<lucan. 7.364>	Nonne superfusis collectum cornibus hostem / In medium dabimus?
<lucan. 7.366>	Paucas victoria dextras / Exigit: at plures tantum clamore catervae / Bella gerent.
<lucan. 7.368>	Caesar nostris non sufficit armis.
<lucan. 7.368>	Credite pendentes e summis moenibus urbis / Crinibus effusis hortari in proelia matres.
<lucan. 7.370>	Credite, grandaevum, vetitumque aetate senatum / Arma sequi, sacros pedibus prosternere canos: /
<lucan. 7.373>	Atque ipsam domini metuentem occurrere Romam.
<lucan. 7.373>	Credite, qui nunc est populus, populumque futurum / Permixtas adferre preces.
<lucan. 7.375>	Haec libera nasci, / Haec vult turba mori.
<lucan. 7.376>	Si quis post pignora tanta / Pompeio locus est, cum prole et coniuge supplex.
<lucan. 7.377>	Imperii salva si maiestate liceret, / Volverer ante pedes.
<lucan. 7.379>	Magnus, nisi vincitis, exsul, / Ludibrium soceri, vester pudor, ultima fata / Deprecor, ac turpes extremi cardinis annos, / Ne discam servire senex.
<lucan. 7.382>	Tam moesta locuti / Voce ducis flagrant animi, Romanaque virtus / Erigitur; placuitque mori, si vera timeret.
<lucan. 7.384>	Ergo utrimque pari concurrunt agmina motu / Irarum: metus hos regni, spes excitat illos.
<lucan. 7.386>	Hae facient dextrae, quidquid non expleat aetas / Ulla, nec humanum reparet genus omnibus annis, / Ut vacet a ferro.
<lucan. 7.389>	Gentes Mars iste futuras / Obruet, et populos aevi venientis in orbem / Erepto natale feret.
<lucan. 7.391>	Tunc omne Latinum / Fabula nomen erit: Gabios Veiosque Coramque / Pulvere vix tectae poterunt monstrare ruinae, / Albanosque lares Laurentinosque penates / Rus vacuum, quod non habitet, nisi nocte coacta, / Invitus, questusque Numam iussisse, senator.
<lucan. 7.396>	Non aetas haec carpsit edax, monimentaque rerum / Putria destituit: crimen civile videmus, / Tot vacuas urbes   Generis quo turba redacta est / Humani?
<lucan. 7.400>	Toto populi qui nascimur orbe, / Nec muros implore viris, nec possumus agros.
<lucan. 7.401>	Urbs nos una capit: vincto fossore coluntur / Hesperiae segetes: stat tectis putris avitis / In nullos ruitura domus: nulloque frequentem / Cive suo Romam, sed mundi faece repletam, / Cladis eo dedimus, ne tanto in tempore bellum / Iam posset civile geri.
<lucan. 7.407>	Pharsalia tanti / Caussa mali.
<lucan. 7.408>	Cedant feralia nomina Cannae, / Et damnata diu Romanis Allia fastis.
<lucan. 7.409>	Tempora signavit leviorum Roma malorum; / Hunc voluit nescire diem.
<lucan. 7.411>	Pro tristia fata!
<lucan. 7.411>	Aera pestiferum tractu, morbosque fluentes, / Insanamque famem, permissasque ignibus urbes, / Moeniaque in praeceps laturos plena tremores / Hi possent explere viri, quos undique traxit / In miseram Fortuna necem, dum munera longi / Explicat eripiens aevi, populosque ducesque / Constituit campis: per quos tibi, Roma, ruenti / Ostendat, quam magna cadas.
<lucan. 7.419>	Quo latius orbem / Possedit, citius per prospera fata cucurrit.
<lucan. 7.420>	Omne tibi bellum gentes dedit omnibus annis: /
<lucan. 7.422>	Te geminum Titan procedere vidit in axem.
<lucan. 7.422>	Haud multum terrae spatium restabat Eoae, / Ut tibi nox, tibi tota dies, tibi curreret aether, / Omniaque errantes stellae Romana viderent.
<lucan. 7.425>	Sed retro tua fata tulit, par omnibus annis, / Emathiae funesta dies.
<lucan. 7.427>	Hac luce cruenta / Effectum, ut Latios non horreat India fasces, / Nec vetitos errare Dahas in moenia ducat, / Sarmaticumque premat succinctus consul aratrum.
<lucan. 7.430>	Quod semper saevas debet tibi Parthia poenas, / Quod, fugiens civile nefas redituraque numquam, / Libertas ultra Tigrim Rhenumque recessit, / Ac, toties nobis iugulo quaesita, vagatur, / Germanum Scythicumque bonum, nec respicit ultra / Ausoniam: vellem, populis incognita nostris, / Vulturis ut primum laevo fundata volatu / Romulus infami complevit moenia luco, / Usque ad Thessalicas servisses, Roma, ruinas.
<lucan. 7.439>	De Brutis, Fortuna, queror.
<lucan. 7.440>	Quid tempora legum / Egimus, aut annos a consule nomen habentes?
<lucan. 7.441>	Felices Arabes, Medique, Eoaque tellus, / Quam sub perpetuis tenuerunt fata tyrannis.
<lucan. 7.443>	Ex populis, qui regna ferunt, sors ultima nostra est, / Quos servire pudet.
<lucan. 7.445>	Sunt nobis nulla profecto / Numina: cum caeco rapiantur secula casu, / Mentimur regnare Iovem.
<lucan. 7.447>	Spectabit ab alto / Aethere Thessalicas, teneat cum fulmina, caedes?
<lucan. 7.448>	Scilicet ipse petet Pholoen, petet ignibus Oeten, / Immeritaeque nemus Rhodopes, pinusque Mimantis: /
<lucan. 7.451>	Cassius hoc potius feriet caput?
<lucan. 7.451>	Astra Thyestae / Impulit, et subitis damnavit noctibus Argos: /
<lucan. 7.453>	Tot similes fratrum gladios patrumque gerenti / Thessaliae dabit ille diem?
<lucan. 7.454>	Mortalia nulli / Sunt curata deo.
<lucan. 7.455>	Cladis tamen huius habemus / Vindictam, quantam terris dare numina fas est.
<lucan. 7.456>	Bella pares superis facient civilia divos: /
<lucan. 7.458>	Fulminibus manes, radiisque ornabit, et astris, / Inque deum templis iurabit Roma per umbras.
<lucan. 7.459>	Ut rapido cursu fati suprema morantem / Consumsere locum: parva tellure diremti, / Inde manus spectant, vultusque agnoscere quaerunt, / Quo sua pila cadant, aut quae sibi fata minentur, / Facturi quae monstra forent.
<lucan. 7.464>	Videre parentes / Frontibus adversis, fraternaque cominus arma, / Nec libuit mutare locum.
<lucan. 7.466>	Tamen omnia torpor / Pectora constrinxit: gelidusque in viscera sanguis / Perculsa pietate coit: totaeque cohortes / Pila parata diu tensis tenuere lacertis.
<lucan. 7.469>	Di tibi non mortem, quae cunctis poena paratur, / Sed sensum post fata tuae dent, Crastine, morti, / Cuius torta manu commisit lancea bellum, / Primaque Thessaliam Romano sanguine tinxit.
<lucan. 7.473>	O praeceps rabies, cum Caesar tela teneret, / Inventa est prior ulla manus!
<lucan. 7.475>	Tunc stridulus aer / Elisus lituis, conceptaque classica cornu: /
<lucan. 7.477>	Tunc ausae dare signa tubae: tunc aethera tendit, / Extremique fragor convexa irrupit Olympi, / Unde procul nubes, quo nulla tonitrua durant.
<lucan. 7.479>	Excepit resonis clamorem vallibus Aemus, / Peliacisque dedit rursus geminare cavernis: /
<lucan. 7.482>	Pindus agit fremitus, Pangaeaque saxa resultant, / Oetaeaeque gemunt rupes: vocesque furoris / Expavere sui tota tellure relatas.
<lucan. 7.484>	Spargitur innumerum diversis missile votis.
<lucan. 7.485>	Vulnera pars optat, pars terrae figere tela, / Ac puras servare manus.
<lucan. 7.487>	Rapit omnia casus, / Atque incerta facit, quos vult, Fortuna nocentes.
<lucan. 7.488>	Sed quota pars cladis iaculis ferroque volanti / Exacta est?
<lucan. 7.490>	Odiis solus civilibus ensis / Sufficit, et dextras Romana in viscera ducit.
<lucan. 7.491>	Pompeii densis acies stipata catervis, / Iunxerat in seriem nexis umbonibus arma: /
<lucan. 7.494>	Vixque habitura locum dextras ac tela movendi, / Constiterat, gladiosque suos compressa tenebat.
<lucan. 7.495>	Praecipiti cursu vesanum Caesaris agmen / In densos agitur cuneos: perque arma, per hostem / Quaerit iter.
<lucan. 7.498>	Qua torta graves lorica catenas / Opponit, tutoque latet sub tegmine pectus, / Hac quoque perventum est ad viscera: totque per arma / Extremum est, quod quisque ferit.
<lucan. 7.501>	Civilia bella / Una acies patitur, gerit altera: frigidus inde / Stat gladius; calet omne nocens a Caesare ferrum.
<lucan. 7.503>	Nec Fortuna diu, rerum tot pondera vertens, / Abstulit ingentes, fato torrente, ruinas.
<lucan. 7.505>	Ut primum toto diduxit cornua campo / Pompeianus eques, bellique per ultima fudit: /
<lucan. 7.508>	Sparsa per extremos levis armatura maniplos / Insequitur, saevasque manus immittit in hostem.
<lucan. 7.509>	Illic, quaeque suo miscet gens proelia telo, / Romanus cunctis petitur cruor.
<lucan. 7.511>	Inde sagittae, / Inde faces et saxa volant, spatioque solutae / Aeris et calido liquefactae pondere glandes.
<lucan. 7.513>	Tunc et Ituraei, Medique Arabesque, soluto / Arcu turba minax, nusquam rexere sagittas, / Sed petitur solus, qui campis imminet, aer: /
<lucan. 7.517>	Inde cadunt mortes.
<lucan. 7.517>	Sceleris sed crimine nullo / Externum maculant chalybem; stetit omne coactum / Circa pila nefas.
<lucan. 7.519>	Ferro subtexitur aether, / Noxque super campos telis conserta pependit.
<lucan. 7.520>	Tum Caesar, metuens, ne frons sibi prima labaret / Incursu, tenet obliquas post signa cohortes: /
<lucan. 7.523>	Inque latus belli, qua se vagus hostis agebat, / Immittit subitum non motis cornibus agmen.
<lucan. 7.524>	Immemores pugnae, nulloque pudore timendi / Praecipites fecere palam, civilia bella / Non bene barbaricis umquam commissa catervis.
<lucan. 7.527>	Ut primum sonipes transfixus pectora ferro / In caput effusi calcavit membra regentis; / Omnis eques cessit campis, glomerataque pubes / In sua conversis praeceps ruit agmina frenis.
<lucan. 7.531>	Perdidit inde modum caedes, ac nulla secuta est / Pugna, sed hinc iugulis, hinc ferro bella geruntur: /
<lucan. 7.534>	Nec valet haec acies tantum prosternere, quantum / Inde perire potest.
<lucan. 7.535>	Utinam, Pharsalia, campis / Sufficiat cruor iste tuis, quem barbara fundunt / Pectora; non alio mutentur sanguine fontes; / Hic numerus totos tibi vestiat ossibus agros: /
<lucan. 7.539>	Aut si Romano compleri sanguine mavis, / Istis parce precor: vivant Galataeque Syrique, / Cappadoces, Gallique, extremique orbis Iberi, / Armenii, Cilices: nam post civilia bella / Hic populus Romanus erit.
<lucan. 7.543>	Semel ortus in omnes / It timor, et fatis datus est pro Caesare cursus.
<lucan. 7.544>	Ventum erat ad robur Magni, mediasque catervas.
<lucan. 7.545>	Quod totos errore vago perfuderat agros, / Constitit hic bellum, fortunaque Caesaris haesit.
<lucan. 7.547>	Illic non regum auxiliis collecta iuventus / Bella gerit, ferrumque manus movere rogatae: /
<lucan. 7.550>	Ille locus fratres habuit, locus ille parentes.
<lucan. 7.550>	Hic furor, hic rabies, hic sunt tua crimina, Caesar.
<lucan. 7.551>	Hanc fuge, mens, belli partem, tenebrisque relinque, / Nullaque tantorum discat me vate malorum, / Quam multum bellis liceat civilibus, aetas.
<lucan. 7.554>	Hae potius pereant lacrimae, pereantque querelae.
<lucan. 7.555>	Quidquid in hac acie gessisti, Roma, tacebo.
<lucan. 7.556>	Hic Caesar, rabies populis, stimulusque furorum, / Ne qua parte sui pereat scelus, agmina circum / It vagus, atque animis ignes flagrantibus addit: /
<lucan. 7.560>	Inspicit et gladios, qui toti sanguine manent, / Qui niteant primo tantum mucrone cruenti, / Quae presso tremat ense manus, quis languida tela, / Quis contenta ferat, quis praestet bella iubenti, / Quem pugnare iuvet, quis vultum cive peremto / Mutet: obit latis proiecta cadavera campis: /
<lucan. 7.566>	Vulnera multorum, totum fusura cruorem, / Opposita premit ipse manu.
<lucan. 7.567>	Quacumque vagatur, / Sanguineum veluti quatiens Bellone flagellum, / Bistonas aut Mavors agitans, si verbere saevo / Palladia stimulet turbatos aegide currus, / Nox ingens scelerum, et caedes oriuntur, et instar / Immensae vocis gemitus, et pondere lapsi / Pectoris arma sonant, confractique ensibus enses.
<lucan. 7.573>	Ipse manu subicit gladios, ac tela ministrat, / Adversosque iubet ferro confundere vultus.
<lucan. 7.575>	Promovet ipse acies: impellit terga suorum: /
<lucan. 7.577>	Verbere conversae cessantes excitat hastae.
<lucan. 7.577>	In plebem vetat ire manus, monstratque senatum.
<lucan. 7.578>	Scit, cruor imperii qui sit, quae viscera rerum: /
<lucan. 7.580>	Unde petat Romam, libertas ultima mundi / Quo steterit ferienda loco.
<lucan. 7.581>	Permixta secundo / Ordine nobilitas, venerandaque corpora ferro / Urgentur: caedunt Lepidos, caeduntque Metellos, / Corvinosque simul, Torquataque nomina, regum / Saepe duces, summosque hominum, te, Magne, remoto.
<lucan. 7.585>	Illic, plebeia contectus casside vultus, / Ignotusque hosti, quod ferrum, Brute, tenebas!
<lucan. 7.587>	O decus imperii, spes o suprema senatus, / Extremum tanti generis per saecula nomen.
<lucan. 7.589>	Ne rue per medios nimium temerarius hostes, / Nec tibi fatales admoveris ante Philippos, / Thessalia periture tua.
<lucan. 7.592>	Nil proficis istic / Caesaris intentus iugulo: nondum attigit arcem / Iuris, et, humanum culmen, quo cuncta premuntur, / Egressus, meruit fatis tam nobile letum.
<lucan. 7.595>	Vivat, et, ut Bruti procumbat victima, regnet.
<lucan. 7.596>	Hic patriae perit omne decus: iacet aggere magno / Patricium campis non mixta plebe cadaver.
<lucan. 7.598>	Mors tamen eminuit clarorum in strage virorum / Pugnacis Domiti, quem clades fata per omnes / Ducebant.
<lucan. 7.601>	Nusquam Magni Fortuna sine illo / Succubuit: victus toties a Caesare, salva / Libertate perit.
<lucan. 7.603>	Tunc mille in vulnera laetus / Labitur, ac venia gaudet caruisse secunda.
<lucan. 7.604>	Viderat in crasso volventem sanguine membra / Caesar, et increpitans; Iam Magni deseris arma, / Successor Domiti; sine te iam bella geruntur.
<lucan. 7.607>	Dixerat: ast illi suffecit pectora pulsans / Spiritus in vocem, morientiaque ora resolvit: /
<lucan. 7.610>	Non te funesta scelerum mercede potitum, / Sed dubium fati, Caesar, generoque minorem / Adspicens, Stygias Magno duce liber ad umbras / Et securus eo: te saevo Marte subactum, / Pompeioque graves poenas nobisque daturum, / Cum morior, sperare licet.
<lucan. 7.615>	Non plura locutum / Vita fugit, densaeque oculos pressere tenebrae.
<lucan. 7.616>	Impendisse pudet lacrimas in funere mundi / Mortibus innumeris, ac singula fata sequentem / Quaerere, letiferum per cuius viscera vulnus / Exierit; quis fusa solo vitalia calcet; / Ore quis adverso demisso faucibus ense / Expulerit moriens animam; quis corruat ictu, / Quis steterit, dum membra cadunt: quis pectore tela / Transmittat, vel quos campis adfixerit hasta: /
<lucan. 7.625>	Quis cruor emissis perruperit aera venis, / Inque hostis cadat arma sui: quis pectora fratris / Caedat, et, ut notum possit spoliare cadaver, / Abscisum longe mittat caput: ora parentis / Quis laceret, nimiaque probet spectantibus ira, / Quem iugulat, non esse patrem.
<lucan. 7.630>	Mors nulla querela / Digna sua est, nullosque hominum lugere vacamus.
<lucan. 7.631>	Non istas habuit pugnae Pharsalia partes, / Quas aliae clades: illic per fata virorum, / Per populos hic Roma perit: quae militia illic, / Mors hic gentis erat: sanguis ibi fluxit Achaeus, / Ponticus, Assyrius: cunctos haerere cruores / Romanus campisque vetat consistere torrens.
<lucan. 7.637>	Maius ab hac acie, quam quod sua saecula ferrent, / Vulnus habent populi: plus est quam vita salusque, / Quod perit: in totum mundi prosternimur aevum: /
<lucan. 7.641>	Vincitur his gladiis omnis, quae serviet, aetas.
<lucan. 7.641>	Proxima quid suboles, aut quid meruere nepotes / In regnum nasci?
<lucan. 7.643>	Pavidi num gessimus arma?
<lucan. 7.643>	Teximus aut iugulos?
<lucan. 7.644>	Alieni poena timoris / In nostra cervice sedet.
<lucan. 7.645>	Post proelia natis / Si dominum, Fortuna, dabas, et bella dedisses.
<lucan. 7.646>	Iam Magnus transisse deos Romanaque fata / Senserat infelix; tota vix clade coactus / Fortunam damnare suam.
<lucan. 7.649>	Stetit aggere campi / Eminus, unde omnes sparsas per Thessala rura / Adspiceret clades, quae bello obstante latebant.
<lucan. 7.651>	Tot telis sua fata peti, tot corpora fusa, / Ac se tam multo pereuntem sanguine vidit.
<lucan. 7.653>	Nec, sicut mos est miseris, trahere omnia secum / Mersa iuvat, gentesque suae miscere ruinae: /
<lucan. 7.656>	Ut Latiae post se vivat pars maxima turbae, / Sustinuit dignos etiam nunc credere votis / Coelicolas, volvitque sui solatia casus: /
<lucan. 7.659>	Parcite; ait, superi, cunctas prosternere gentes: /
<lucan. 7.660>	Stante potest mundo, Romaque superstite, Magnus / Esse miser.
<lucan. 7.661>	Si plura iuvant mea vulnera, coniux / Est mihi, sunt nati; dedimus tot pignora fatis.
<lucan. 7.662>	Civiline parum est bello si meque meosque / Obruis?
<lucan. 7.664>	exiguae clades sumus, orbe remoto?
<lucan. 7.664>	Omnia quid laceras, quid perdere cuncta laboras?
<lucan. 7.665>	Iam nihil est, Fortuna, meum.
<lucan. 7.666>	Sic fatur: et arma / Signaque et adflictas omni iam parte catervas / Circuit, et revocat matura in fata ruentes, / Seque negat tanti.
<lucan. 7.669>	Nec deerat robur in enses / Ire duci, iuguloque pati vel pectore letum: /
<lucan. 7.671>	Sed timuit, strato miles ne corpore Magni / Non fugeret, supraque ducem procumberet orbis: /
<lucan. 7.673>	Caesaris aut oculis voluit subducere mortem.
<lucan. 7.673>	Nequidquam.
<lucan. 7.674>	Infelix, socero spectare volenti / Praestandum est ubicumque capit.
<lucan. 7.675>	Sed tu quoque, coniux / Caussa fugae, vultusque tui: fatisque probatum est / Te praesente mori.
<lucan. 7.677>	Tunc Magnum concitus aufert / A bello sonipes, non tergo tela paventem, / Ingentesque animos extrema in fata ferentem.
<lucan. 7.679>	Non gemitus, non fletus erat, salvaque verendus / Maiestate dolor, qualem te, Magne, decebat / Romanis praestare malis.
<lucan. 7.682>	Non impare vultu / Adspicis Emathiam:  nec te videre superbum / Prospera bellorum, nec fractum adversa videbunt: /
<lucan. 7.685>	Quamque fuit laeto per tres infida triumphos, / Tam misero Fortuna minor.
<lucan. 7.686>	Iam pondere fati / Deposito securus abis: nunc tempora laeta / Respexisse vacat: spes numquam implenda recessit: /
<lucan. 7.689>	Quid fueris, nunc scire licet.
<lucan. 7.689>	Fuge proelia dire, / Ac testare deos, nullum, qui perstet in armis, / Iam tibi, Magne, mori: ceu flebilis Africa damni, / Et ceu Munda nocens, Pharioque a gurgite cladess, / Sic et Thessalicae post te pars maxima pugnae.
<lucan. 7.693>	Non iam Pompeii nomen populare per orbem, / Nec studium belli: sed par, quod semper habemus, / Libertas et Caesar erunt: teque inde fugato / Ostendit moriens, sibi se pugnasse, senatus.
<lucan. 7.697>	Nonne iuvat pulsum bellis cessisse, nec istud / Prospectasse nefas, spumantes caede catervas?
<lucan. 7.699>	Respice turbatos incursu sanguinis amnes, / Et soceri miserere tui.
<lucan. 7.701>	Quo pectore Romam / Intrabit factus campis felicior istis?
<lucan. 7.702>	Quidquid in ignotis solus regionibus exsul, / Quidquid sub Phario positus patiere tyranno; / Crede deis, longo fatorum crede favori, / Vincere peius erat.
<lucan. 7.706>	Prohibe lamenta sonare, / Flere veta populos: lacrimas luctusque remitte.
<lucan. 7.707>	Tam mala Pompeii, quam prospera, mundus adoret.
<lucan. 7.708>	Adspice securus vultu non supplice reges: /
<lucan. 7.710>	Adspice possessas urbes, donataque regna, / Aegyptum Libyamque: et terras elige morti.
<lucan. 7.711>	Vidit prima tuae testis Larissa ruinae / Nobile, nec victum fatis caput.
<lucan. 7.713>	Omnibus illa / Civibus effudit totas per moenia vires: /
<lucan. 7.715>	Obvia, ceu laeto, praemittunt munera flentes: /
<lucan. 7.716>	Pandunt templa, domos: socios se cladibus optant.
<lucan. 7.716>	Scilicet immenso superest ex nomine multum: /
<lucan. 7.718>	Teque minor solo, cunctas impellere gentes / Rursus in arma potes, rursusque in fata redire.
<lucan. 7.719>	Sed, quid opus victo populis aut urbibus?
<lucan. 7.720>	inquit: /
<lucan. 7.721>	Victori praestate fidem.
<lucan. 7.721>	Tu, Caesar, in alto / Caedis adhuc cumulo patriae per viscera vadis: /
<lucan. 7.723>	At tibi iam populos donat gener.
<lucan. 7.723>	Avehit inde / Pompeium sonipes: gemitus lacrimaeque sequuntur; / Plurimaque in saevos populi convicia divos.
<lucan. 7.725>	Nunc tibi vera fides quaesiti, Magne, favoris / Contigit, ac fructus.
<lucan. 7.727>	Felix se nescit amari.
<lucan. 7.727>	Caesar ut Hesperio vidit satis arva natare / Sanguine, parcendum ferro manibusque suorum / Iam ratus, ut viles animas perituraque frustra / Agmina permisit vitae.
<lucan. 7.731>	Sed castra fugatos / Ne revocent, pellatque quies nocturna pavorem, / Protinus hostili statuit succedere vallo, / Dum Fortuna calet, dum conficit omnia terror, / Non veritus, grave ne fessis ac Marte subactis / Hoc foret imperium.
<lucan. 7.736>	Non magno hortamine miles / In praedam ducendus erat: Victoria nobis / Plena, viri, dixit: superest pro sanguine merces, / Quam monstrare meum est: neque enim donare vocabo, / Quod sibi quisque dabit.
<lucan. 7.740>	Cunctis en plena metallis / Castra patent: raptum Hesperiis e gentibus aurum / Hic iacet, Eoasque premunt tentoria gazas.
<lucan. 7.742>	Tot regum fortuna simul Magnique coacta / Exspectat dominos: propera praecedere, miles, / Quos sequeris: quascumque tuas Pharsalia fecit, / A victis rapiantur opes.
<lucan. 7.746>	Nec plura locutus, / Impulit amentes aurique cupidine caecos, / Ire super gladios supraque cadavera patrum, / Et caesos calcare duces.
<lucan. 7.749>	Quae fossa, quis agger / Sustineat pretium belli scelerumque petentes!
<lucan. 7.750>	Scire volant, quanta fuerint mercede nocentes.
<lucan. 7.751>	Invenere quidem spoliato plurima mundo / Bellorum in sumtus congestae pondera massae: /
<lucan. 7.754>	Sed non implevit cupientes omnia mentes.
<lucan. 7.754>	Quidquid fodit Iber, quidquid Tagus extulit auri, / Quod legit dives summis Arimaspus arenis / Ut rapiant, parvo scelus hoc venisse putabunt.
<lucan. 7.757>	Cum sibi Tarpeias victor desponderit arces, / Cum spe Romanae promiserit omnia praedae: /
<lucan. 7.760>	Decipitur, quod castra rapit.
<lucan. 7.760>	Capit impia plebes / Cespite patricio somnos: vacuumque cubile / Regibus infandus miles premit: inque parentum, / Inque toris fratrum posuerunt membra nocentes: /
<lucan. 7.764>	Quos agitat vesana quies, somnique furentes: /
<lucan. 7.765>	Thessalicam miseri versant in pectore pugnam.
<lucan. 7.765>	Invigilat cunctis saevum scelus, armaque tota / Mente agitant, caputoque manus absente moventur, / Ingemuisse putes campos, terramque nocentem / Inspirasse animas, iniectumque aera totum / Manibus, et superam Stygia formidine noctem.
<lucan. 7.770>	Exigit a miseris tristes victoria poenas, / Sibilaque et flammas infert sopor: umbra peremti / Civis adest: sua quemque premit terroris imago.
<lucan. 7.773>	Ille senum vultus, iuvenum videt ille figuras: /
<lucan. 7.775>	Hunc agitant totis fraterna cadavera somnis: /
<lucan. 7.776>	Pectore in hoc pater est: omnes in Caesare manes.
<lucan. 7.776>	Haud alios, nondum Scythica purgatus in ara, / Eumenidum vidit vultus Pelopeius Orestes: /
<lucan. 7.779>	Nec magis adtonitos animi sensere tumultus, / Cum fureret, Pentheus, aut cum desisset, Agave.
<lucan. 7.780>	Hunc omnes gladii, quos aut Pharsalia vidit, / Aut ultrix visura dies, stringente senatu, / Illa nocte premunt: hunc infera monstra flagellant.
<lucan. 7.783>	Heu quantum poenae misero mens conscia donat, / Quod Styga, quod manes, ingestaque Tartara somnis / Pompeio vivente videt!
<lucan. 7.786>	Tamen omnia passo / Postquam clara dies Pharsalica damna retexit, / Nulla loci facies revocat feralibus arvis / Haerentes oculos.
<lucan. 7.789>	Cernit propulsa cruore / Flumina, et excelsos cumulis aequantia colles / Corpora, depressos in tabem spectat acervos, / Et Magni numerat populos: epulisque paratur / Ille locus, vultus ex quo faciesque iacentum / Agnoscat.
<lucan. 7.794>	Iuvat Emathiam non cernere terram, / Et lustrare oculis campos sub clade latentes: /
<lucan. 7.796>	Fortunam superosque suos in sanguine cernit.
<lucan. 7.796>	Ac ne laeta furens scelerum spectacula perdat, / Invidet igne rogi miseris, coeloque nocenti / Ingerit Emathiam.
<lucan. 7.799>	Non illum Poenus humator / Consulis, et Libyca succensae lampade Cannae / Compellunt, hominum ritus ut servet in hostes: /
<lucan. 7.802>	Sed meminit, nondum satiata caedibus ira, / Cives esse suos.
<lucan. 7.803>	Petimus non singula busta, / Discretosque rogos: unum da gentibus ignem: /
<lucan. 7.805>	Non interpositis urantur corpora flammis.
<lucan. 7.805>	Aut, generi si poena iuvat, nemus exstrue Pindi: /
<lucan. 7.807>	Erige congestas Oetaeo robore silvas, / Thessalicam videat Pompeius ab aequore flammam.
<lucan. 7.808>	Nil agis hac ira: tabesne cadavera solvat, / An rogus, haud refert: placido natura receptat / Cuncta sinu, finemque sui sibi corpora debent.
<lucan. 7.811>	Hos, Caesar, populos si nunc non usserit ignis, / Uret cum terris, uret cum gurgite ponti.
<lucan. 7.813>	Communis mundo superest rogus, ossibus astra / Mixturus.
<lucan. 7.815>	Quocumque tuam Fortuna vocabit, / Hae quoque eunt animae.
<lucan. 7.816>	Non altius ibis in auras, / Non meliore loco Stygia sub nocte iacebis.
<lucan. 7.817>	Libera Fortunae mors est: capit omnia tellus / Quae genuit: coelo tegitur, qui non habet urnam.
<lucan. 7.819>	Tu, cui dant poenas inhumato funere gentes, / Quid fugis hanc cladem?
<lucan. 7.821>	quid olentes deseris agros?
<lucan. 7.821>	Has trahe, Caesar, aquas: hoc, si potes, utere coelo.
<lucan. 7.822>	Sed tibi tabentes populi Pharsalica rura / Eripiunt, camposque tenent victore fugato.
<lucan. 7.824>	Non solum Haemonii, funesta ad pabula belli / Bistonii venere lupi, tabemque cruentae / Caedis odorati Pholoen liquere leones.
<lucan. 7.827>	Tunc ursi latebras, obscoeni tecta domosque / Deseruere canes, et quidquid nare sagaci / Aera non sanum motumque cadavere sensit.
<lucan. 7.830>	Iamque diu volucres civilia castra secutae / Conveniunt.
<lucan. 7.832>	Vos, quae Nilo mutare soletis / Threicias hiemes, ad mollem serius austrum / Istis, aves.
<lucan. 7.834>	Numquam tanto se vulture coelum / Induit, aut plures presserunt aera pennae.
<lucan. 7.835>	Omne nemus misit volucres, omnisque cruenta / Alite sanguineis stillavit roribus arbor.
<lucan. 7.837>	Saepe super vultus victoris et impia signa / Aut cruor aut alto defluxit ab aethere tabes, / Membraque deiecit iam lassis unguibus ales.
<lucan. 7.840>	Sic quoque non omnis populus pervenit ad ossa, / Inque feras discerptus abit: non intima curant / Viscera, nec totas avidae sorbere medullas: /
<lucan. 7.844>	Degustant artus.
<lucan. 7.844>	Latiae pars maxima turbae / Fastidita iacet; quam sol nimbique diesque / Longior Emathiis resolutam miscuit arvis.
<lucan. 7.846>	Thessalia, infelix, quo tanto crimine, tellus, / Laesisti superos, ut te tot mortibus unam, / Tot scelerum fatis premerent?
<lucan. 7.849>	Quod sufficit aevum, / Immemor ut donet belli tibi damna vetustas?
<lucan. 7.850>	Quae seges infecta surget non decolor herba?
<lucan. 7.851>	Quo non Romanos violabis vomere manes?
<lucan. 7.852>	Ante novae venient acies, scelerique secundo / Praestabis nondum siccos hoc sanguine campos.
<lucan. 7.854>	Omnia maiorum vertamus busta licebit, / Et stantes tumulos, et qui radice vetusta / Effudere suas, victis compagibus, urnas: /
<lucan. 7.858>	Plus cinerum Haemoniae sulcis telluris aratur, / Pluraque ruricolis feriuntur dentibus ossa.
<lucan. 7.859>	Nullus ab Emathio religasset litore funem / Navita, nec terram quisquam movisset arator, / Romani bustum populi: fugerentque coloni / Umbrarum campos: gregibus dumeta carerent: /
<lucan. 7.864>	Nullusque auderet pecori permittere pastor / Vellere surgentem de nostris ossibus herbam; / Ac, velut impatiens hominum vel solis iniqui / Limite vel glacie, nuda atque ignota iaceres, / Si non prima nefas belli, sed sola, tulisses.
<lucan. 7.868>	O superi, liceat terras odisse nocentes.
<lucan. 7.869>	Quid totum premitis, quid totum solvitis orbem?
<lucan. 7.870>	Hesperiae clades, et flebilis unda Pachyni, / Et Mutina, et Leucas puros fecere Philippos.
<lucan. 8.1>	Iam super Herculeas fauces nemorosaque Tempe, / Haemoniae deserta petens dispendia silvae, / Cornipedem exhaustum cursu stimulisque negantem / Magnus agens, incerta fugae vestigia turbat, / Implicitasque errore vias.
<lucan. 8.5>	Pavet ille fragorem / Motorum ventis nemorum; comitumque suorum, / Qui post terga ferit, trepidum laterique timentem / Exanimat.
<lucan. 8.8>	Quamvis summo de culmine lapsus, / Nondum vile sui pretium scit sanguinis esse, / Seque memor fati tantae mercedis habere / Credit adhuc iugulum, quantum pro Caesaris ipse / Avulsa cervice daret.
<lucan. 8.12>	Deserta sequentem / Non patitur tutis fatum celare latebris / Clara viri facies.
<lucan. 8.14>	Multi, Pharsalica castra / Cum peterent, nondum fama prodente ruinas, / Occursu stupuere ducis, vertigine rerum / Adtoniti: cladisque suae vix ipse fidelis / Auctor erat.
<lucan. 8.18>	Gravis est Magno, quicumque malorum / Testis adest.
<lucan. 8.19>	Cunctis ignotus gentibus esse / Mallet, et obscuro tutus transire per orbem / Nomine; sed longi poenas Fortuna favoris / Exigit a misero, quae tanto pondere famae / Res premit adversas, fatisque prioribus urget.
<lucan. 8.23>	Nunc festinatos nimium sibi sentit honores, / Actaque lauriferae damnat Sullana iuventae.
<lucan. 8.25>	Nunc et Corycias classes, et Pontica signa / Deiectum meminisse piget.
<lucan. 8.27>	Sic longius aevum / Destruit ingentes animos, et vita superstes / Imperio.
<lucan. 8.29>	Nisi summa dies cum fine bonorum / Adfuit, et celeri praevertit tristia leto, / Dedecori est fortuna prior.
<lucan. 8.31>	Quisquamne secundis / Tradere se fatis audet, nisi morte parata?
<lucan. 8.32>	Litora contigerat, per quae Peneius amnis / Emathia iam clade rubens exibat in aequor.
<lucan. 8.34>	Inde ratis trepidum, ventis et fluctibus impar, / Flumineis vix tuta vadis, evexit in altum.
<lucan. 8.36>	Cuius adhuc remis quatitur Corcyra sinusque / Leucadii, Cilicum dominus terraeque Liburnae, / Exiguam vector pavidus correpsit in alnum.
<lucan. 8.39>	Conscia curarum, secreta in litora Lesbi / Flectere vela iubes, qua tunc tellure latebas, / Moestior, in mediis quam si, Cornelia, campis / Emathiae stares.
<lucan. 8.43>	Tristes praesagia curas / Exagitant: trepida quatitur formidine somnus: /
<lucan. 8.45>	Thessaliam nox omnis habet: tenebrisque remotis / Rupis in abruptae scopulos extremaque curris / Litora, prospiciens fluctus: nutantia longe / Semper prima vides venientis vela carinae, / Quaerere nec quidquam de fato coniugis audes.
<lucan. 8.49>	En ratis, ad vestros quae tendit carbasa portus, / Quid ferat ignoras: et nunc tibi summa pavoris, / Nuntius armorum tristis, rumorque sinister.
<lucan. 8.52>	Victus adest coniux.
<lucan. 8.53>	Quid perdis tempora luctus?
<lucan. 8.53>	Cum possis iam flere, times.
<lucan. 8.54>	Tunc puppe propinqua / Prosiluit, crimenque deum crudele notavit, / Deformem pallore ducem, vultusque prementem / Canitie, atque atro squalentes pulvere vestes.
<lucan. 8.57>	Obvia nox miserae coelum lucemque tenebris / Abstulit, atque animam clausit dolor: omnia nervis / Membra relicta labant: riguerunt corda, diuque / Spe mortis decepta iacet.
<lucan. 8.61>	Iam fune ligato / Litoribus, lustrat vacuas Pompeius arenas.
<lucan. 8.62>	Quem postquam propius famulae videre fideles, / Non ultra gemitus tacitos incessere fata / Permisere sibi, frustraque adtollere terra / Semianimem conantur heram: quam pectore Magnus / Ambit, et adstrictos refovet complexibus artus.
<lucan. 8.67>	Coeperat in summum revocato sanguine corpus / Pompeii sentire manus, moestamque mariti / Posse pati faciem: prohibet succumbere fatis / Magnus, et immodicos castigat voce dolores: /
<lucan. 8.72>	Nobile cur robur Fortunae vulnere primo, / Femina, tantorum titulis insignis avorum, / Frangis?
<lucan. 8.74>	Habes aditum mansurae in saecula famae.
<lucan. 8.74>	Laudis in hoc sexu, non legum iura, nec arma, / Unica materia est coniux miser.
<lucan. 8.76>	Erige mentem, / Et tua cum fatis pietas decertet, et ipsum, / Quod sum vicus, ama.
<lucan. 8.78>	Nunc sum tibi gloria maior, / A me quod fasces, et quod pia turba senatus, / Tantaque discessit regum manus.
<lucan. 8.80>	Incipe Magnum / Sola sequi.
<lucan. 8.81>	Deformis, adhuc vivente marito, / Summus et augeri vetitus dolor.
<lucan. 8.82>	Ultima debet / Esse fides, lugere virum.
<lucan. 8.83>	Tu nulla tulisti / Bello damna meo.
<lucan. 8.84>	Vivit post proelia Magnus, / Sed Fortuna perit: quod defles, illud amasti / Vocibus his correpta viri, vix aegra levavit / Membra solo, tales gemitu rumpente querelas: /
<lucan. 8.88>	O utinam in thalamos invisi Caesaris issem / Infelix coniux , et nulli laeta marito!
<lucan. 8.89>	Bis nocui mundo: me pronuba ducit Erinnys / Crassorumque umbrae; devotaque manibus illis / Assyrios in castra tuli civilia casus, / Praecipitesque dedi populos, cunctosque fugavi / A caussa meliore deos.
<lucan. 8.94>	O maxime coniux, / O thalamis indigne meis, hoc iuris habebat / In tantum Fortuna caput!
<lucan. 8.96>	Cur impia nupsi, / Si miserum factura fui?
<lucan. 8.97>	Nunc accipe poenas, / Sed quas sponte luam.
<lucan. 8.98>	Quo sit tibi mollius aequor, / Certa fides regum, totusque paratior orbis, / Sparge mari comitem.
<lucan. 8.100>	Mallem felicibus armis / Dependisse caput: nunc clades denique lustra, / Magne, tuas.
<lucan. 8.102>	Ubicumque iaces, civilibus armis / Nostros ulta toros, ades huc atque exige poenas, / Iulia crudelis, placataque pellice caesa, / Magno parce tuo.
<lucan. 8.105>	Sic fata, iterumque refusa / Coniugis in gremium, cunctorum lumina solvit / In lacrimas.
<lucan. 8.107>	Duri flectuntur pectora Magni, / Siccaque Thessalia confundit lumina Lesbos.
<lucan. 8.108>	Tunc Mitylenaeum pleno iam litore vulgus / Adfatur Magnum: Si maxima gloria nobis / Semper erit, tanti pignus servasse mariti, / Tu quoque devotos sacro tibi foedere muros, / Oramus, sociosque lares dignare vel una / Nocte tua: fac, Magne, locum, quem cuncta revisant / Saecula, quem veniens hospes Romanus adoret.
<lucan. 8.115>	Nulla tibi subeunda magis sunt moenia victo.
<lucan. 8.116>	Omnia victoris possunt sperare favorem: /
<lucan. 8.118>	Haec iam crimen habet.
<lucan. 8.118>	Quid, quod iacet insula ponto, / Caesar eget ratibus?
<lucan. 8.119>	Procerum pars magna coibit, / Certa loci.
<lucan. 8.120>	Noto reparandum est litore bellum / Accipe templorum cultus, aurumque deorum: /
<lucan. 8.122>	Accipe, si terris, si puppibus ista iuventus / Aptior est: tota, quantum valet, utere Lesbo.
<lucan. 8.123>	[Accipe: ne Caesar rapiat, tu victus habeto.]
<lucan. 8.124>	Hoc solum crimen meritae bene detrahe terrae, / Ne nostram videare fidem felixque secutus, / Et damnasse miser.
<lucan. 8.127>	Tali pietate virorum / Laetus in adversis, et mundi nomine gaudens / Esse fidem, Nullum toto mihi,  dixit, in orbe / Gratius esse solum, non parvo pignore vobis / Ostendi.
<lucan. 8.131>	Tenuit nostros hac obside Lesbos / Adfectus: hic sacra domus carique penates, / Hic mihi Roma fuit.
<lucan. 8.133>	Non ulla in litora puppim / Ante dedi fugiens, saevi cum Caesaris iram / Iam scirem meritam, servata coniuge, Lesbon, / Non veritus tantam veniae committere vobis / Materiem.
<lucan. 8.137>	Sed iam satis est fecisse nocentes: /
<lucan. 8.138>	Fata mihi totum mea sunt agitanda per orbem.
<lucan. 8.138>	Heu nimium felix aeterno nomine Lesbos, / Sive doces populos regesque admittere Magnum, / Seu praestas mihi sola fidem.
<lucan. 8.141>	Nam quaerere certum est.
<lucan. 8.141>	Fas quibus in terris, ubi sit scelus.
<lucan. 8.142>	Accipe, numen, / Si quod adhuc mecum es, votorum extrema meorum: /
<lucan. 8.144>	Da similes Lesbo populos, qui Marte subactum / Non intrare suos, infesto Caesare, portus, / Non exire vetent.
<lucan. 8.146>	Dixit, moestamque carinae / Imposuit comitem.
<lucan. 8.147>	Cunctos mutare putares / Tellurem patriumque solum: sic litore toto / Plangitur: infestae tenduntur in aethera dextrae: /
<lucan. 8.150>	Pompeiumque minus, cuius Fortuna dolorem / Moverat, ast illam, quam toto tempore belli / Ut civem videre suam, discedere cernens / Ingemuit populus: quam vix, si castra mariti / Victoris peteret, siccis dimittere matres / Iam poterant oculis: tanto devinxit amore / Hos pudor, hos probitas, castique modestia vultus, / Quod, submissa nimis, nulli gravis hospita turbae, / Stantis adhuc fati vixit, quasi coniuge victo.
<lucan. 8.158>	Iam pelago medios Titan demissus ad ignes, / Nec quibus abscondit, nec si quibus exerit orbem, / Totus erat: vigiles Pompeii in pectore curae / Nunc socias adeunt Romani foederis urbes, / Et varias regum mentes, nunc invia mundi / Arva super nimios soles Austrumque iacentes.
<lucan. 8.164>	Saepe labor moestus curarum odiumque futuri / Proiecit fessos incerti pectoris aestus, / Rectoremque ratis de cunctis consulit astris: /
<lucan. 8.168>	Unde notet terras; quae sit mensura secandi / Aequoris in coelo; Syriam quo sidere servet: /
<lucan. 8.170>	Aut quotus in plaustro Libyam bene dirigat ignis.
<lucan. 8.170>	Doctus ad haec fatur taciti servator Olympi: /
<lucan. 8.172>	Signifero quaecumque fluunt labentia coelo, / Numquam stante polo, miseros fallentia nautas / Sidera non sequimur: sed qui non mergitur undis / Axis inocciduus, gemina clarissimus Arcto, / Ille regit puppes.
<lucan. 8.176>	Hic cum mihi semper in altum / Surget et instabit summis minor Ursa ceruchis; / Bosporon et Scythiae curvantem litora pontum / Spectamus.
<lucan. 8.179>	Quidquid descendit ab arbore summa / Arctophylax, propiorque mari Cynosura feretur, / In Syriae portus tendit ratis.
<lucan. 8.181>	Inde Canopos / Excipit, Australi coelo contenta vagari / Stella, timens Borean: illa quoque perge sinistra, / Trans Pharon, in medio tanget ratis aequore Syrtes.
<lucan. 8.184>	Sed quo vela dari, quo nunc pede carbasa tendi / Nostra iubes?
<lucan. 8.186>	Dubio contra cui pectore Magnus, / Hoc solum toto, respondit, in aequore serva, / Ut sit ab Emathiis semper tua longius oris / Puppis, et Hesperiam pelago coeloque relinquas: /
<lucan. 8.190>	Cetera da ventis.
<lucan. 8.190>	Comitem pignusque recepi / Depositum: tunc certus eram, quae litora vellem; / Nunc portum Fortuna dabit.
<lucan. 8.192>	Sic fatur: at ille / Iusto vela modo pendentia cornibus aequis / Torsit, et in laevum puppim dedit, utque secaret, / Quas Samiae cautes et quas Chios asperat, undas, / Hos dedit in proram, tenet hos in puppe rudentes.
<lucan. 8.196>	Aequora senserunt motus, aliterque secante / Iam pelagus rostro, nec idem spectante carina, / Mutavere sonum.
<lucan. 8.199>	Non sic moderator equorum, / Dexteriore rota laevum cum circuit axem, / Cogit inoffensae currus accedere metae.
<lucan. 8.201>	Ostendit terras Titan, et sidera texit.
<lucan. 8.202>	Sparsus ab Emathia fugit quicumque procella, / Adsequitur Magnum: primusque a litore Lesbi / Occurrit natus, procerum mox turba fidelis.
<lucan. 8.205>	Nam neque deiecto fatis, acieque fugato / Abstulerat Magno reges Fortuna ministros: /
<lucan. 8.208>	Terrarum dominos et sceptra Eoa tenentes / Exsul habet comites.
<lucan. 8.209>	Iubet ire in devia mundi / Deiotarum, qui sparsa ducis vestigia legit.
<lucan. 8.210>	Quando, ait, Emathiis amissus cladibus orbis / Qua Romanus erat, superest, fidissime regum, / Eoam tentare fidem, populosque bibentes / Euphraten, et adhuc securum a Caesare Tigrim.
<lucan. 8.214>	Ne pigeat Magno quaerentem fata remotas / Medorum penetrare domos, Sythicosque recessus, / Et totum mutare diem, vocesque superbo / Arsacidae perferre meas: Si foedera nobis / Prisca manent, mihi per Latium iurata Tonantem, / Per vestros obstricta magos, implete pharetras, / Armeniosque arcus Geticis intendite nervis: /
<lucan. 8.222>	Si vos, o Parthi, peterem cum  Caspia claustra, / Et sequerer duros aeterni Martis Alanos, / Passus Achaemeniis late discurrere campis, / In tutam trepidos numquam  Babylona coegi.
<lucan. 8.225>	Arva super Cyri, Chaldaeique ultima regni / Qua rapidus Ganges et qua Nysaeus  Hydaspes / Accedunt pelago, Phoebi surgentis ab igne / Iam propior, quam Persis, eram: tamen omnia vincens / Sustinui nostris vos tantum deesse triumphis: /
<lucan. 8.231>	Solus et e numero regum telluris Eoae / Ex aequo me Parthus adit.
<lucan. 8.232>	Nec munere Magni / Stant semel Arsacidae.
<lucan. 8.233>	Quis enim post vulnera cladis / Assyriae iustas Latii compescuit iras?
<lucan. 8.234>	Tot meritis obstricta meis, nunc Parthia ruptis / Excedat claustris vetitam per saecula ripam, / Zeugmaque Pellaeum.
<lucan. 8.237>	Pompeio vincite, Parthi; / Vinci Roma volet.
<lucan. 8.238>	Regem parere iubenti / Ardua non piguit, positisque insignibus aulae / Egreditur, famuli raptos indutus amictus.
<lucan. 8.240>	In dubiis tutum est inopem simulare tyranno.
<lucan. 8.241>	Quanto igitur mundi dominis securius aevum / Verus pauper agit!
<lucan. 8.243>	Dimisso in litora rege, / Ipse per Icariae scopulos, Ephesumque relinquens, / Et placidi Colophona maris, spumantia parvae / Radit saxa Sami: spirat de litore Coo / Aura fluens: Gnidon inde fugit, claramque relinquit / Sole Rhodon, magnosque sinus Telmessidos undae / Compensat medio pelago.
<lucan. 8.249>	Pamphylia puppi / Occurrit tellus: nec se committere muris / Ausus adhuc ullis, te primum, parva Phaseli, / Magnus adit.
<lucan. 8.252>	Nam te metui vetat incola rarus.
<lucan. 8.252>	Exhaustaeque domus populis; maiorque carinae, / Quam tua, turba fuit.
<lucan. 8.254>	Tendens hinc carbasa rursus / Iam Taurum, Tauroque videt Dipsunta cadentem.
<lucan. 8.255>	Crederet hoc Magnus, pacem cum praestitit undis / Et sibi consultum.
<lucan. 8.257>	Cilicum per litora tutus / Parva puppe fugit: sequitur pars magna senatus / Ad profugum collecta ducem: parvisque Celendris, / Qua portu mittitque rates recipitque Selinus, / In Procerum coetu tandem moesta ora resolvit / Vocibus his Magnus: Comites bellique fugaeque, / Atque instar patriae, quamvis in litore nudo, / In Cilicum terra, nullis circumdatus armis / Consultem, rebusque novis exordia quaeram, / Ingentes praestate animos: non omnis in arvis / Emathiis cecidi, nec sic mea fata premuntur, / Ut nequeam relevare caput, cladesque receptas / Excutere.
<lucan. 8.269>	An Libyae Marium potuere ruinae / Erigere in fasces, plenis et reddere fastis: /
<lucan. 8.271>	Me pressum leviore manu Fortuna tenebit?
<lucan. 8.271>	Mille meae Graio volvuntur in aequore puppes, / Mille duces: sparsit potius Pharsalia nostras, / Quam subvertit, opes.
<lucan. 8.274>	Sed me vel sola tueri / Fama potest rerum, toto quas gessimus orbe, / Et nomen, quod mundus amat.
<lucan. 8.276>	Vos pendite regna / Viribus atque fide, Libyen, Parthosque, Pharonque, / Quaenam Romanis deceat succurrere rebus.
<lucan. 8.278>	Ast ego curarum, proceres, arcana mearum / Expromam, mentisque meae quo pondera vergant.
<lucan. 8.280>	Aetas Niliaci nobis suspecta tyranni est: /
<lucan. 8.282>	Ardua quippe fides robustos exigit annos.
<lucan. 8.282>	Hinc anceps dubii terret sollertia Mauri: /
<lucan. 8.284>	Namque memor generis Carthaginis impia proles / Imminet Hesperiae, multusque in pectore vano est / Hannibal; obliquo maculat qui sanguine regnum, / Et Numidas contingit avos, iam supplice Varo / Intumuit, viditque loco Romana secundo.
<lucan. 8.288>	Quare agite, Eoum, comites, properemus in orbem.
<lucan. 8.289>	Dividit Euphrates ingentem gurgite mundum, / Caspiaque immensos seducunt claustra recessus, / Et polus Assyrias alter noctesque diesque / Vertit, et abruptum est nostro mare discolor unda, / Oceanusque suus.
<lucan. 8.294>	Regnandi sola voluntas.
<lucan. 8.294>	Celsior in campis sonipes, et fortior arcus; / Nec puer aut senior letales tendere nervos / Segnis, et a nulla mors est incerta sagitta.
<lucan. 8.297>	Primi Pellaeas arcu fregere sarissas, / Bactraque Medorum sedem, murisque superbam / Assyrias Babylona domos.
<lucan. 8.300>	Nec pila timentur / Nostra nimis Parthis, audentque in bella venire, / Experti Scythicas, Crasso pereunte, sagittas.
<lucan. 8.302>	Spicula nec solo spargunt fidentia ferro; / Stridula sed multo saturantur tela veneno.
<lucan. 8.304>	Vulnera parva nocent, fatumque in sanguine summo est / O utinam non tanta mihi fiducia saeviis / Esset in Arsacidis!
<lucan. 8.307>	Fatis nimis aemula nostris / Fata movent Medos, multumque in gente deorum est / Effundam populos alia tellure revulsos, / Excitosque suis immittam sedibus ortus.
<lucan. 8.310>	Quodsi nos Eoa fides et barbara fallunt / Foedera, vulgati supra commercia mundi / Naufragium Fortuna ferat.
<lucan. 8.313>	Non regna precabor, / Quae feci; sed magna feram solatia mortis / Orbe iacens alio, nihil haec in membra cruente, / Nil socerum fecisse pie.
<lucan. 8.316>	Sed cuncta revolvens / Vitae fata meae, semper venerabilis illa / Orbis parte fui: quantus  Maeotida supra!
<lucan. 8.318>	Quantus apud Tanaim toto conspectus in ortu!
<lucan. 8.319>	Quas magis in terras nostrum felicibus actis / Nomen abit, aut unde redit maiore triumpho?
<lucan. 8.321>	Roma, fave coeptis: quid enim tibi laetius umquam / Praestiterint superi, quam, si civilia Partho / Milite bella geras, tantam consumere gentem, / Et nostris miscere malis?
<lucan. 8.325>	Cum Caesaris arma / Concurrent Medis,  aut me Fortuna necesse est / Vindicet, aut Crassos.
<lucan. 8.327>	Sic fatus, murmure sentit / Consilium damnasse viros: quos Lentulus omnes / Virtutis stimulis et nobilitate dolendi / Praecessit, dignasque tulit modo consule voces: /
<lucan. 8.331>	Siccine Thessaliae mentem fregere ruinae?
<lucan. 8.331>	Una dies mundi damnavit fata?
<lucan. 8.332>	secundum / Emathiam lis tanta datur?
<lucan. 8.333>	iacet omne cruenti / Vulneris auxilium?
<lucan. 8.334>	solos tibi, Magne, reliquit / Parthorum Fortuna pedes?
<lucan. 8.335>	Quid transfuga mundi / Terrarum totos tractus coelumque perosus, / Adversosque polos alienaque sidera quaeris, / Chaldaeos culture deos, et barbara sacra, / Parthorum famulus?
<lucan. 8.339>	Quid caussa obtendtur armis / Libertatis amor?
<lucan. 8.340>	Miserum quid decipis orbem, / Si servire potes?
<lucan. 8.341>	Te, quem Romana regentem / Horruit auditu, quem captos ducere reges / Vidit ab Hyrcanis, Indoque a litore, silvis, / Deiectum fatis, humilem, fractumque videbit, / Extolletque animos Latium vesanus in orbem, / Se simul, et Romam, Pompeio supplice, mensus?
<lucan. 8.346>	Nil animis fatisque tuis effabere dignum: /
<lucan. 8.348>	Exiget ignorans Latiae commercia linguae, / Ut lacrimis se, Magne roges.
<lucan. 8.349>	Patimurne pudoris / Hoc vulnus, clades ut Parthia vindicet ante / Hesperias, quam Roma suas?
<lucan. 8.351>	Civilibus armis / Elegit te nempe ducem.
<lucan. 8.352>	Quid vulnera nostra / In Scythicos spargis populos, cladesque latentes?
<lucan. 8.353>	Quid Parthos transire doces?
<lucan. 8.354>	Solatia tanti / Perdit Roma mali, nullos admittere reges / Sed civi servire suo.
<lucan. 8.356>	Iuvat ire per orbem / Ducentem saevas Romana in moenia gentes, / Signaque ab Euphrate cum Crassis capta sequentem?
<lucan. 8.358>	Qui solus regum, fato celante favorem.
<lucan. 8.359>	Defuit Emathiae, nunc tantas ille lacesset / Auditi victoris opes, aut iungere fata / Tecum , Magne, volet?
<lucan. 8.362>	Non haec fiducia genti est.
<lucan. 8.362>	Omnis in Arctois populus quicumque pruinis / Nascitur, indomitus bellis, et mortis amator.
<lucan. 8.364>	Quidquid ad Boos tractus mundique teporem / Labitur, emollit gentes dementia coeli.
<lucan. 8.366>	Illic et laxas vestes, et fluxa virorum / Velamenta vides.
<lucan. 8.368>	Parthus per Medica rura, / Sarmaticos inter campos, effusaque plano / Tigridis arva solo, nulli superabilis hosti est / Libertate fugae: sed non, ubi terra tumebit, / Aspera conscendet montis iuga; nec per opacas / Bella geret tenebras incerto debilis arcu, / Nec franget nando violenti vorticis amnem, / Nec tota in pugna perfusus sanguine membra / Exiget aestivum calido sub pulvere solem.
<lucan. 8.376>	Non aries illis, non ulla est machina belli: /
<lucan. 8.378>	Haud fossas implere valent: Parthoque sequente / Murus erit, quodcumque potest obstare sagittae.
<lucan. 8.379>	Pugna levis, bellumque fugax, turmaeque vagante, / Et melior cessisse loco, quam pellere, miles.
<lucan. 8.381>	Illita tela dolis, nec Martem cominus umquam / Ausa pati virtus, sed longe tendere nervos, / Et, quo ferre velint, permittere vulnera ventis.
<lucan. 8.384>	Ensis habet vires, et gens quaecumque virorum est, / Bella gerit gladiis; nam Medos proelia prima / Exarmant, vacuaeque iubent remeare pharetrae.
<lucan. 8.387>	Nulla manus illis fiducia, tota veneni est.
<lucan. 8.388>	Credis, Magne, viros, quos in discrimina belli / Cum ferro venisse parum est?
<lucan. 8.390>	Tentare pudendum / Auxilium tanti est, toto divisus ut orbe / A terra moriare tua?
<lucan. 8.392>	tibi barbara tellus / Incumbat?
<lucan. 8.393>	te parva tegant ac vilia busta, / Invidiosa tamen, Crasso quaerente sepulchrum?
<lucan. 8.394>	Sed tua sors levior, quoniam mors ultima poena est, / Nec metuenda viris.
<lucan. 8.396>	At non Cornelia letum / Infando sub rege timet.
<lucan. 8.397>	Num barbara nobis / Est ignota Venus, quas ritu caeca ferarum / Polluit innumeris leges et foedera tedae / Coniugibus?
<lucan. 8.400>	thalamique patent secreta nefandi.
<lucan. 8.400>	Inter mille nurus epulis vesana meroque / Regia non ullos exceptos legibus horret / Concubitus: tot femineis complexibus unum / Non lassat nox una marem.
<lucan. 8.404>	Iacuere sorores / In fratrum thalamis, sacrataque pignora matrum.
<lucan. 8.405>	Damnat apud gentes sceleris non sponte peracti / Oedipodionias infelix fabula Thebas: /
<lucan. 8.408>	Parthorum dominus quoties sic sanguine mixto / Nascitur Arsacides!
<lucan. 8.409>	Cui fas implere parentem, / Quid rear esse nefas?
<lucan. 8.410>	Proles tam clara Metelli / Stabit barbarico coniux millesima lecto: /
<lucan. 8.412>	Quamquam non ulli plus regia, Magne, vacabit / Saevitia stimulante Venus, titulisque virorum.
<lucan. 8.413>	Nam quo plura iuvent Parthum portenta, fuisse / Hanc sciet et Crassi: ceu pridem debila fatis / Assyriia, trahitur cladis captiva vetustae.
<lucan. 8.416>	Haereat Eoae vulnus miserabile sortis; / Non solum auxilium funesto a rege petisse, / Sed gessisse prius bellum civile pudebit.
<lucan. 8.419>	Nam quod apud populos crimen socerique tuumque / Maius erit, quam quod, vobis miscentibus arma, / Crassorum vindicta perit?
<lucan. 8.422>	Incurrere cuncti / Debuerant in Bactra duces, et ne qua vacarent / Arma, vel Arctoum Dacis Rhenique catervis / Imperii nudare latus, dum perfida Susa / In tumulos prolapsa virum, Babylonque iacerent.
<lucan. 8.426>	Assyriae paci finem, Fortuna, precamur: /
<lucan. 8.428>	Et, si Thessaliae bellum civile peractum est, / Ad Partho, qui vicit, eat.
<lucan. 8.429>	Gens unica mundi est, / De qua Caesareis possim gaudere triumphis.
<lucan. 8.430>	Non tibi, cum primum gelidum transibis Araxen, / Umbra senis moesti Scythicis confixa sagittis / Ingeret has voces?
<lucan. 8.433>	Tu, quem post funera nostra / Ultorem cinerum nudae speravimus umbrae, / Ad foedus pacemque venis?
<lucan. 8.435>	Tunc plurima cladis / Occurrent monimenta tibi: quae moenia trunci / Lustrarunt cervice duces, ubi nomina tanta / Obruit Euphrates, et nostra cadavera Tigris / Detulit in terras, ac reddidit.
<lucan. 8.439>	Ire per ista / Si potes, in media socerum quoque, Magne, sedentem / Thessalia placare potes.
<lucan. 8.441>	Quin respicis orbem / Romanum?
<lucan. 8.442>	Si regna times proiecta sub Austro, / Infidumque Iubam, petimus Pharon arvaque Lagi.
<lucan. 8.443>	Syrtibus hinc Libycis tuto est Aegyptus: at inde / Gurgite septeno rapidus mare submovet amnis: /
<lucan. 8.446>	Terra suis contenta bonis, non indiga mercis / Aut Iovis: in solo tanta est fiducia  Nilo.
<lucan. 8.447>	Sceptra puer Ptolemaeus habet, tibi debita, Magne, / Tutelae commissa tuae.
<lucan. 8.449>	Quis nominis umbram / Horreat?
<lucan. 8.450>	Innocua est aetas: nec iura fidemque / Respectumque deum veteris speraveris aulae.
<lucan. 8.451>	Nil pudet adsuetos sceptris: mitissima sors est / Regnorum sub rege novo.
<lucan. 8.453>	Non plura locutus / Impulit huc animos.
<lucan. 8.454>	Quantum spes ultima rerum / Libertatis habet!
<lucan. 8.455>	Victa est sententia Magni.
<lucan. 8.455>	Tunc Cilicum liquere solum, Cyproque citatas / Immisere rates, nullas cui praetulit aras / Undae diva memor Paphiae, si numina nasci / Credimus, aut quemquam fas est coepisse deorum.
<lucan. 8.459>	Haec ubi deseruit Pompeius litora, totos / Emensus Cypri scopulos, quibus exit in Austrum, / Inde maris vasti transverso vertitur aestu: /
<lucan. 8.463>	Nec tenuit gratum nocturno lumine montem, / Infimaque Aegypti pugnaci litora velo / Vix tetigit, qua dividui pars maxima Nili / In vada decurrit Pelusia septimus amnis.
<lucan. 8.466>	Tempus erat, quo Libra pares examinat horas, / Non uno plus aequa die, noctique rependit / Lux minor hibernae verni solatia damni.
<lucan. 8.469>	Comperit ut regem Casio se monte tenere, / Flectit iter: nec Phoebus adhuc, nec carbasa languent.
<lucan. 8.471>	Iam rapido speculator eques per litora cursu / Hospitis adventu pavidam compleverat aulam.
<lucan. 8.473>	Consilii vix tempus erat: tamen omnia monstra / Pellaeae colere domus: quos inter Achoreus, / Iam placidus senio, fractisque modestior annis, / (Hunc genuit, custos Nili crescentis in arva, / Memphis vana sacrit; illo cultore deorum / Lustra suae Phoebes non unus vixerat Apis) / Consilii vox prima fuit; meritumque, fidemque, / Sacraque defuncti iactavit pignora patris.
<lucan. 8.481>	Sed, melior suadere malis, et nosse tyrannos, / Ausus Pompeium leto damnasse Pothinus: /
<lucan. 8.484>	Ius et fas multos faciunt, Ptolemaee, nocentes.
<lucan. 8.484>	Dat poenas laudata fides, cum sustinet, inquit, / Quos Fortuna premit.
<lucan. 8.486>	Fatis accede deisque, / Et cole felices; miseros fuge.
<lucan. 8.487>	Sidera terra / Ut distant, ut flamma mari, sic utile recto.
<lucan. 8.488>	Sceptrorum vis tota perit, si pendere iusta / Incipit: evertitque arces respectus honesti.
<lucan. 8.490>	Libertas scelerum est, quae regna invisa tuetur, / Sublatusque modus gladiis.
<lucan. 8.492>	Facere omnia saeve / Non impune licet, nisi cum facis.
<lucan. 8.493>	Exeat aula, / Qui vult esse pius.
<lucan. 8.494>	Virtus et summa potestas / Non coeunt: semper metuet, quem saeva pudebunt.
<lucan. 8.495>	Non impune tuos Magnus contemserit annos; / Qui te nec victos arcere a litore nostro / Posse putat.
<lucan. 8.498>	Neu te sceptris privaverit hospes, / Pignora sunt propiora tibi: Nilonque Pharonque, / Si regnare piget, damnatae redde sorori.
<lucan. 8.500>	Aegyptum certe Latiis tueamur ab armis.
<lucan. 8.501>	Quidquid non fuerit Magni, dum bella geruntur, / Nec victoris erit.
<lucan. 8.503>	Toto iam pulsus ab orbe, / Postquam nulla manet rerum fiducia, quaerit, / Cum qua gente cadat: rapitur civilibus umbris.
<lucan. 8.505>	Nec soceri tantum arma fugit:  fugit ora senatus, / Cuius Thessalicas saturat pars magna volucres: /
<lucan. 8.508>	Et metuit gentes, quas uno in sanguine mixtas / Deseruit: regesque timet, quorum omnia mersit: /
<lucan. 8.510>	Thessaliaeque reus, nulla tellure receptus, / Sollicitat nostrum, quem nondum prodidit, orbem.
<lucan. 8.511>	Iustior in Magnum nobis, Ptolemaee, querelae / Caussa data est.
<lucan. 8.513>	Quid sepositam semperque quietam / Crimine bellorum maculas Pharon, arvaque nostra / Victori suspecta facis?
<lucan. 8.515>	cur sola cadenti / Haec placuit tellus, in quam Pharsalica fata / Conferres, poenasque tuas?
<lucan. 8.517>	Iam crimen habemus, / Purgandum gladio, quod nobis sceptra senatus / Te suadente dedit.
<lucan. 8.519>	Votis tua fovimus arma.
<lucan. 8.519>	Hoc ferrum, quod fata iubent proferre, paravi / Non tibi, sed victo.
<lucan. 8.521>	Feriam tua viscera, Magne: /
<lucan. 8.522>	Malueram soceri: rapimur, quo cuncta feruntur.
<lucan. 8.522>	Tene mihi dubitas an sit violare necesse, / Cum liceat?
<lucan. 8.524>	Quae te nostri fiducia regni / Huc agit, infelix?
<lucan. 8.525>	Populum non cernis inermem, / Arvaque vix refluo fodientem mollia Nilo?
<lucan. 8.526>	Metiri sua regna decet viresque fateri.
<lucan. 8.527>	Tu, Ptolemaee, potes Magni fulcire ruinam, / Sub qua Roma iacet?
<lucan. 8.529>	bustum cineresque movere / Thessalicos audes, bellumque in regna vocare?
<lucan. 8.530>	Ante aciem Emathiam nullis accessimus armis: /
<lucan. 8.532>	Pompeii nunc castra placent, quae deserit orbis?
<lucan. 8.532>	Nunc, victoris opes et cognita fata lacessis?
<lucan. 8.533>	Adversis non deesse decet, sed laeta secutos.
<lucan. 8.534>	Nulla fides umquam miseros elegit amicos.
<lucan. 8.535>	Adsensere omnes sceleri.
<lucan. 8.536>	Laetatur honore / Rex puer insueto, quod iam sibi tanta licere / Permittant famuli.
<lucan. 8.538>	Sceleri delectus Achillas.
<lucan. 8.538>	Perfida qua tellus Casiis excurrit arenis, / Et vada testantur iunctas Aegyptia Syrtes, / Exiguam sociis monstri gladiisque carinam / Instruit.
<lucan. 8.542>	O superi, Nilusne et barbara Memphis, / Et Pelusiaci tam mollis turba Canopi / Hos animos?
<lucan. 8.544>	Sic fata premunt civilia mundum?
<lucan. 8.544>	Sic Romana iacent?
<lucan. 8.545>	Ullusue in cladibus istis / Est locus Aegypto, Phariusque admittitur ensis?
<lucan. 8.546>	Hanc certe servate fidem, civilia bella: /
<lucan. 8.548>	Cognatas praestate manus, externaque monstra / Pellite, si meruit tam claro nomine Magnus / Caesaris esse nefas.
<lucan. 8.550>	Tanti; Ptolemaee, ruinam / Nominis haud metuis coeloque tonante, profanas / Inseruisse manus, impure ac semivir, audes?
<lucan. 8.552>	Non domitor mundi, nec ter Capitolia curru / Invectus, regumque potens, vindexque senatus, / Victorisque gener; Phario satis esse tyranno / Quod poterat, Romanus erat.
<lucan. 8.556>	Quid viscera nostra / Scrutaris gladio  Nescis, puer improbe, nescis, / Quo tua sit fortuna loco: iam iure sine ullo / Nili sceptra tenes: cecidit civilibus armis, / Qui tibi regna dedit.
<lucan. 8.560>	Iam vento vela negarat / Magnus, et auxilio remorum infanda petebat / Litora: quem contra non longa vecta biremi / Adpulerat scelerata manus: Magnoque patere / Fingens regna Phari, celsae de puppe carinae / In parvam iubet ire ratem, litusque malignum / Incusat, bimaremque vadis frangentibus aestum, / Qui vetet externas terris advertere classes.
<lucan. 8.567>	Quodnisi fatorum leges intentaque iussu / Ordinis aeterni miserae vicinia mortis / Damnatum leto traherent ad litora Magnum, / Non ulli comitum sceleris praesagia deerant: /
<lucan. 8.572>	Quippe, fides si pura foret, si regia Magno / Sceptrorum auctori vera pietate pateret, / Venturum tota Pharium cum classe tyrannum.
<lucan. 8.574>	Sed cedit fatis, classemque relinquere iussus / Obsequitur, letumque iuvat praeferre timori.
<lucan. 8.576>	Ibat in hostilem praeceps Cornelia puppim, / Hoc magis impatiens egresso deesse marito, / Quod metuit clades.
<lucan. 8.579>	Remane, temeraria coniunx, / Et tu, nate, precor, longeque e litore casus / Exspectate meos: et in hac cervice tyrannm / Explorate fidem, dixit.
<lucan. 8.582>	Sed dura vetanti / Tendebat geminas amens Cornelia palmas: /
<lucan. 8.584>	Quo sine me, crudelis, abis?
<lucan. 8.584>	Iterumne relinquor, / Thessalicis submota malis?
<lucan. 8.585>	Numquam omine laeto / Distrahimur miseri.
<lucan. 8.586>	Poteras non flectere puppim, / Cum fugeres, alio, latebrisque relinquere Lesbi, / Omnibus a terris si nos arcere parabas.
<lucan. 8.588>	An tantum in fluctus placeo comes?
<lucan. 8.589>	Haec ubi frustra / Effudit, prima pendet tamen anxia puppe: /
<lucan. 8.591>	Attonitoque metu nec quoquam avertere visus, / Nec Magnum spectare potest.
<lucan. 8.592>	Stetit anxia classis / Ad ducis eventum, metuens non arma nefasque, / Sed ne submissis precibus Pompeius adoret / Sceptra sua donata manu.
<lucan. 8.595>	Transire parantem / Romanus Pharia miles de puppe salutat / Septimius: qui (pro superum pudor!)
<lucan. 8.597>	arma satelles / Regia gestabat posito deformia pilo: /
<lucan. 8.599>	Immanis, violentus, atrox, nullaque ferarum / Mitior in caedes.
<lucan. 8.600>	Quis non, Fortuna, putasset / Parcere te populis, quod bello haec dextra vacasset, / Thessaliaque procul tam noxia tela fugasses?
<lucan. 8.602>	Disponis gladios, ne quo non fiat in orbe, / Heu, facinus civile tibi.
<lucan. 8.604>	Victoribus ipsis / Dedecus, et numquam superum caritura pudore / Fabula; Romanus regi sic paruit ensis, / Pellaeusque puer gladio tibi colla recidit, / Magne, tuo.
<lucan. 8.608>	Qua posteritas in saecula mittet / Septimium fama?
<lucan. 8.609>	scelus hoc quo nomine dicent, / Qui Bruti dixere nefas?
<lucan. 8.610>	Iam venerat horae / Terminus extremae, Phariamque ablatus in alnum / Perdiderat iam iura sui.
<lucan. 8.612>	Tunc stringere ferrum / Regia monstra parant.
<lucan. 8.613>	Ut vidit cominus enses, / Involvit vultus, atque, indignatus apertum / Fortunae praestare caput, tunc lumina pressit, / Continuitque animam, ne quas effundere voces / Posset, et aeternam fletu corrumpere tamam.
<lucan. 8.617>	At postquam mucrone latus funestus Achillas / Perfodit, nullo gemitu consensit ad ictum, / Despexitque nefas, servatque immobile corpus, / Seque probat moriens, atque haec in pectore volvit: /
<lucan. 8.622>	Saecula Romanos numquam tacitura labores / Attendunt, aevumque sequens speculatur ab omni / Orbe ratem, Phariamque fidem.
<lucan. 8.624>	Nunc consule famae.
<lucan. 8.624>	Fata tibi longae fluxerunt prospera vitae: /
<lucan. 8.626>	Ignorant populi, si non in morte probaris, / An scieris adversa pati.
<lucan. 8.627>	Ne cede pudori, / Auctoremque dole fati.
<lucan. 8.628>	Quacumque feriris, / Crede manum soceri.
<lucan. 8.629>	Spargant lacerentque licebit, / Sum tamen, o superi, felix, nullique potestas / Hoc auferre deo.
<lucan. 8.631>	Mutantur prospera vitae: /
<lucan. 8.632>	Non fit morte miser.
<lucan. 8.632>	Videt hanc Cornelia caedem, / Pompeiusque meus.
<lucan. 8.633>	Tanto patientius, oro, / Claude, dolor, gemitus: natus coniuxque, peremptum / Si mirantur, amant.
<lucan. 8.635>	Talis custodia Magno / Mentis erat: ius hoc animi morientis habebat.
<lucan. 8.636>	At non tam patiens Cornelia cernere saevum / Quam perferre nefas, miserandis aethera complet / Vocibus: o coniunx, ego te scelerata peremi: /
<lucan. 8.640>	Letiferae tibi caussa morae fuit avia Lesbos, / Et prior in Nili pervenit litora Caesar.
<lucan. 8.641>	Nam cui ius alii sceleris?
<lucan. 8.642>	Sed, quisquis in istud / A superis immisse caput, vel Caesaris irae / Vel tibi prospiciens, nescis, crudelis, ubi ipsa / Viscera sint Magni: properas, atque ingeris ictus, / Qua votum est victo.
<lucan. 8.646>	Poenas non morte minores / Pendat, et ante meum videat caput.
<lucan. 8.647>	Haud ego culpa / Libera bellorum, quae matrum sola per undas / Et per castra comes, nullis absterrita fatis, / Victum, quod reges etiam timuere, recepi.
<lucan. 8.650>	Hoc merui, coniux, in tuta puppe relinqui?
<lucan. 8.651>	Perfide, parcebas?
<lucan. 8.652>	te fata extrema petente, / Vita digna fui?
<lucan. 8.653>	Moriar, nec munere regis.
<lucan. 8.653>	Aut mihi praecipitem, nautae, permittite saltum, / Aut laqueum collo tortosque aptare rudentes: /
<lucan. 8.656>	Aut aliquis Magno dignus comes exigat ensem.
<lucan. 8.656>	Pompeio praestare potest, quod Caesaris armis / Imputet.
<lucan. 8.658>	O saevi, properantem in fata tenetis / Vivis adhuc, coniux, et iam Cornelia non est / Iuris, Magne, sui.
<lucan. 8.660>	Prohibent accersere mortem: /
<lucan. 8.661>	Servor victori.
<lucan. 8.661>	Sic fata, interque suorum / Lapsa manus, rapitur, trepida fugiente carina.
<lucan. 8.662>	At Magni cum terga sonent et pectora ferro, / Permansisse decus sacrae venerabile formae, / Iratamque deis faciem, nil ultima mortis / Ex habitu vultuque viri mutasse, fatentur / Qui lacerum videre caput.
<lucan. 8.667>	Nam saevus in ipso / Septimius sceleris maius scelus invenit actu: /
<lucan. 8.669>	Ac retegit sacros, scisso velamine, vultus / Semianimis Magni, spirantiaque occupat ora, / Collaque in obliquo ponit languentia transtro.
<lucan. 8.671>	Tunc nervos venasque secat, nodosaque frangit / Ossa diu: nondum artis erat, caput ense rotare.
<lucan. 8.673>	At postquam trunco cervix abscisa recessit, / Vindicat hoc Pharius dextra gestare satelles.
<lucan. 8.675>	Degener atque operae, miles Romane, secundae, / Pompeii diro sacrum caput ense recidis, / Ut non ipse feras?
<lucan. 8.678>	Pro summi fata pudoris!
<lucan. 8.678>	Impius ut Magnum nosset puer, illa verenda / Regibus hirta coma, et generosa fronte decora / Caesaries comprensa manu est, Pharioque veruto, / Dum vivunt vultus, atque os in murmura pulsant / Singultus animae, dum lumina nuda rigescunt, / Suffixum caput est, quo numquam bella iubente / Pax fuit: hoc leges, Campumque, et rostra movebat: /
<lucan. 8.686>	Hac facie Fortuna tibi Romana placebas.
<lucan. 8.686>	Nec satis infando fuit hoc vidisse tyranno: /
<lucan. 8.688>	Vult sceleri superesse fidem.
<lucan. 8.688>	Tunc arte nefanda / Submota est capiti tabes: raptoque cerebro / Exsiccata cutis, putrisque effluxit ab alto / Humor, et infuso facies solidata veneno est.
<lucan. 8.691>	Ultima Lageae stirpis, perituraque proles, / Degener, incestae sceptris cessure sororis, / Cum tibi sacrato Macedon servetur in antro, / Et regum cineres exstructo monte quiescant, / Cum Ptolemaeorum manes seriemque pudendam / Pyramides claudant, indignaque Mausolea: /
<lucan. 8.698>	Litora Pompeium feriunt, truncusque vadosis / Huc illuc iactatur aquis?
<lucan. 8.699>	Adeone molesta / Totum cura fuit socero servare cadaver?
<lucan. 8.700>	Hac Fortuna fide Magni tam prospera fata / Pertulit: hac illum summo de culmine rerum / Morte petit, cladesque omnes exegit in uno / Saeva die, quibus immunes tot praestitit annos: /
<lucan. 8.705>	Pompeiusque fuit, qui numquam mixta videret / Laeta malis: felix nullo turbante deorum, / Et nullo parcente miser.
<lucan. 8.707>	Semel impulit illum / Dilata Fortuna manu.
<lucan. 8.708>	Pulsatur arenis, / Carpitur in scopulis, hausto per vulnera fluctu / Ludibrium pelagi: nullaque manente figura, / Una nota est Magno capitis factura revulsi.
<lucan. 8.711>	Ante tamen Pharias victor quam tangat arenas, / Pompeio raptim tumulum Fortuna paravit, / Ne iaceat nullo, vel ne meliore sepulchro.
<lucan. 8.714>	E latebris pavidus decurrit ad aequora Cordus.
<lucan. 8.715>	Quaestor ab Idalio Cinyraeae litore Cypri / Infaustus Magni fuerat comes.
<lucan. 8.717>	Ille per umbras / Ausus ferre gradum, victum pietate timorem / Compulit, ut mediis quaesitum corpus in undis / Duceret ad terram, traheretque ad litora Magnum.
<lucan. 8.720>	Lucis moesta parum per densas Cynthia nubes / Praebebat; cano sed discolor aequore truncus / Conspicitur.
<lucan. 8.723>	Tenet ille ducem complexibus arctis, / Eripiente mari: nunc victus pondere tanto / Exspectat fluctus, pelagoque iuvante cadaver / Impellit.
<lucan. 8.726>	Postquam sicco iam litore sedit, / Incubuit Magno, lacrimasque effudit in omne / Vulnus, et ad superos obscuraque sidera fatur: /
<lucan. 8.729>	Non pretiosa petit cumulato ture sepulchra / Pompeius, Fortuna, tuus; non pinguis ad astra / Ut ferat e membris Eoos fumus odores, / Ut Romana suum gestent pia colla parentem, / Praeferat ut veteres feralis pompa triumphos, / Ut resonent cantu tristi fora, totus ut ignem / Proiectis moerens exercitus ambiat armis.
<lucan. 8.735>	Da vilem Magno plebeii funeris arcam, / Quae lacerum corpus siccos effundat in ignes.
<lucan. 8.737>	Robora non desint misero, nec sordidus ustor.
<lucan. 8.738>	Sit satis, o superi, quod non Cornelia fuso / Crine iacet, subicique facem complexa maritum / Imperat, extremo sed abest a munere busti / Infelix coniux, nec adhuc a litore longe est.
<lucan. 8.742>	Sic fatus, parvos iuvenis procul adspicit ignes, / Corpus, vile suis, nullo custode cremantes.
<lucan. 8.744>	Inde rapit flammas, semiustaque robora membris / Subducens, Quaecumque es, sit, neglecta, nec ulli / Cara tuo, sed Pompeio felicior umbra, / Quod iam compositum violat manus hospita bustum, / Da veniam; si quid sensus post fata relictum est, / Cedis et ipsa rogo, paterisque haec damna sepulchri, / Teque pudet sparsis Pompeii manibus, uri.
<lucan. 8.751>	Sic fatur, plenusque sinus ardente favilla / Pervolat ad truncum; qui fluctu paene relatus / Litore pendebat.
<lucan. 8.754>	Summas dimovit arenas, / Et collecta procul lacerae fragmenta carinae / Exigua trepidus posuit scrobe.
<lucan. 8.756>	Nobile corpus / Robora nulla premunt, nulla strue membra recumbunt: /
<lucan. 8.758>	Admotus Magnum, non subditus, accipit ignis.
<lucan. 8.758>	Ile sedens iuxta flammas: O maxime, dixit, / Ductor, et Hesperii maiestas nominis una, / Si tibi iactatu pelagi, si funere nullo / Tristior iste rogus; manes animamque potentem / Officiis averte meis: iniuria fati / Hoc fas esse iubet; ne ponti belua quidquam, / Ne fera, ne volucres, ne saevi Caesaris ira / Audeat: exiguam, quantum potes, accipe flammam, / Romana succense manu.
<lucan. 8.767>	Fortuna recursus / Si det in Hesperiam, non hac in sede quiescent / Tam sacri cineres, sed te Cornelia, Magne, / Accipiet, nostraque manu transfundet in urnam.
<lucan. 8.770>	Interea parvo signemus litora saxo, / Ut nota sit busti; si quis placare peremptum / Forte volet, plenos et reddere mortis honores; / Inveniat trunci cineres, et norit arenas, / Ad quas, Magne, tuum referat caput.
<lucan. 8.775>	Haec ubi fatus, / Excitat invalidas admoto fomite flammas.
<lucan. 8.776>	Carpitur, et lentum Magnus destillat in ignem, / Tabe fovens bustum.
<lucan. 8.778>	Sed iam percusserat astra / Aurorae praemissa dies: ille, ordine rupto / Funeris, adtonitus latebras in litore quaerit.
<lucan. 8.780>	Quam metuis, demens, isto pro crimine poenam, / Quo te fama loquax omnes accepit in annos / Condita laudabit Magni socer impius ossa: /
<lucan. 8.784>	I modo securus veniae, fassusque sepulchrum / Posce caput.
<lucan. 8.785>	Cogit pietas imponere finem / Officio.
<lucan. 8.786>	Semiusta rapit resolutaque nondum / Ossa satis, nervis et inustis plena medullis / Aequorea restinguit aqua, congestaque in unum / Parva clausit humo.
<lucan. 8.789>	Tunc, ne levis aura retectos / Auferret cineres, saxo compressit arenam: /
<lucan. 8.791>	Nautaque ne bustum religato fune moveret, / Inscripsit sacrum semiusto stipite nomen: /
<lucan. 8.793>	HIC SITUS EST MAGNUS. Placet hoc, Fortuna, sepulchrum / Dicere Pompeii, quo condi maluit illum, / Quam terra caruisse socer?
<lucan. 8.795>	Temeraria dextra, / Cur obicis Magno tumulum, manesque vagantes / Includis?
<lucan. 8.797>	Situs est, qua terra extrema refuso / Pendet in Oceano.
<lucan. 8.798>	Romanum nomen et omne / Imperium Magno est tumuli modus.
<lucan. 8.799>	Obrue saxa, / Crimine plena deum.
<lucan. 8.800>	Si tota est Herculis Oete, / Et iuga tota vacant Bromio Nyseia, quare / Unus in Aegypto Magno lapis   Omnia Lagi / Arva tenere potest, si nullo cespite nomen / Haeserit.
<lucan. 8.804>	Erremus populi, cinerumque tuorum, / Magne, metu nullas Nili calcemus arenas.
<lucan. 8.805>	Quodsi tam sacro dignaris nomine saxum, / Adde actus tantos, monimentaque maxima rerum: /
<lucan. 8.808>	Adde truces Lepidi motus, Alpinaque bella, / Armaque Sertori, revocato consule, victa, / Et currus, quos egit eques: commercia tuta / Gentibus, et pavidos Cilicas maris.
<lucan. 8.811>	Adde subactam / Barbariem, gentesque vagas, et quidquid in Euro / Regnorum Boreaque iacet.
<lucan. 8.813>	Dic semper ab armis / Civilem repetisse togam: ter curribus actis / Contentum patriae multos donasse triumphos.
<lucan. 8.815>	Quis capit haec tumulus?
<lucan. 8.816>	Surgit miserabile bustum / Non ullis plenum titulis, non ordine tanto / Fastorum: solitumque legi super alta deorum / Culmina, et exstructos spoliis hostilibus arcus, / Haud procul est ima Pompeii nomen arena, / Depressum tumulo, quod non legat advena rectus, / Quod, nisi monstratum, Romanus transeat hospes.
<lucan. 8.822>	Noxia civili tellus Aegyptia fato, / Haud equidem immerito Cumanae carmine vatis / Cautum, ne Nili Pelusia tangeret ora / Hesperius miles, ripasque aestate tumentes.
<lucan. 8.826>	Quid tibi saeva precer pro tanto crimine tellus?
<lucan. 8.827>	Vertat aquas Nilus, quo nascitur orbe, retentus, / Et steriles egeant hibernis imbribus agri, / Totaque in Aethiopum putres solvaris arenas.
<lucan. 8.830>	Nos in templa tuam Romana accepimus Isin, / Semicanesque deos, et sistra iubentia luctus, / Et quem tu plangens hominem testaris Osirin: /
<lucan. 8.834>	Tu nostros, Aegypte, tenes in pulvere Manes.
<lucan. 8.834>	Tu quoque, cum saevo dederis iam templa tyranno, / Nondum Pompeii cineres, o Roma, petisti: /
<lucan. 8.837>	Exsul adhuc iacet umbra ducis.
<lucan. 8.837>	Si saecula prima / Victoris timuere minas: nunc excipe saltem / Ossa tui Magni, si nondum subruta fluctu / Invisa tellure sedent.
<lucan. 8.840>	Quis busta timebit?
<lucan. 8.840>	Quis sacris dignam movisse verebitur umbram?
<lucan. 8.841>	Imperet hoc nobis utinam scelus, et velit uti / Nostro Roma sinu: satis o nimiumque beatus, / Si mihi contingat manes transferre revulsos / Ausoniam, si tale ducis violare sepulchrum.
<lucan. 8.845>	Forsitan, aut sulco sterili cum poscere finem / A superis, aut Roma volet feralibus Austris, / Ignibus aut nimiis, aut terrae tecta moventi, / Consilio iussuque deum transibis in urbem, / Magne, tuam, summusque feret tua busta sacerdos.
<lucan. 8.850>	Nunc quis ad exustam Cancro torrente Syenen / Ibit, et imbrifera siccas sub Pleiade Thebas, / Spectator Nili: quis rubri stagna profundi, / Aut Arabum portus mercis mutator Eoae, / Magne, petet, quem non tumuli venerabile saxum, / Et cinis in summis forsan turbatus arenis / Advertet, manesque tuos placare iuvabit, / Et Casio praeferre Iovi?
<lucan. 8.858>	Nil ista nocebunt / Famae busta tuae.
<lucan. 8.859>	Templis auroque sepultus / Vilior umbra fores: nunc est pro numine summo, / Hoc tumulo Fortuna iacens.
<lucan. 8.861>	Augustius aris / Victoris Libyco pulsatur in aequore saxum.
<lucan. 8.862>	Tarpeiis qui saepe deis sua tura negarunt, / Inclusum fusco venerentur cespite numen.
<lucan. 8.864>	Proderit hoc olim, quod non mansura sepulcri / Ardua marmoreo surrexit pondere moles.
<lucan. 8.866>	Pulveris exigui sparget non longa vetustas / Congeriem, bustumque cadet, mortisque peribunt / Argumenta tuae.
<lucan. 8.869>	Veniet felicior aetas, / Qua sit nulla fides saxum monstrantibus istud: /
<lucan. 8.871>	Atque erit Aegyptus populis fortasse nepotum / Tam mendax Magni tumulo, quam Creta Tonantis.
<lucan. 9.1>	At non in Pharia manes iacuere favilla, / Nec cinis exiguus tantam compescuit umbram: /
<lucan. 9.3>	Prosiluit busto, semustaque membra relinquens / Degeneremque rogum, sequitur convexa Tonantis, / Qua niger astriferis connectitur axibus aer, / Quaque patet terras inter lunaeque meatus, / (Semidei manes habitant, quos ignea virtus / Innocuos vita patientes aetheris imi / Fecit) et aeternos animam collegit in orbes.
<lucan. 9.9>	Non illuc auro positi, nec ture sepulti / Perveniunt.
<lucan. 9.11>	Illic postquam se lumine vero / Implevit, stellasque vagas miratur, et astra / Fixa polis, vidit quanta sub nocte iaceret / Nostra dies, risitque sui ludibria trunci.
<lucan. 9.14>	Hinc super Emathiae campos, et signa cruenti / Caesaris, ac sparsas volitavit in aequore classes; / Et scelerum vindex in sancto pectore Bruti / Sedit, et invicti posuit se mente Catonis.
<lucan. 9.18>	Ille, ubi pendebant casus, dubiumque manebat, / Quem mundi dominum facerent civilia bella, / Oderat et Magnum, quamvis comes isset in arma, / Auspiciis raptus patriae ductuque senatus: /
<lucan. 9.23>	At post Thessalicas clades iam pectore toto / Pompeianus erat.
<lucan. 9.24>	Patriam tutore carentem / Excepit, populi trepidantia membra refovit, / Ignavis manibus proiectos reddidit enses, / Nec regnum cupiens gessit civilia bella, / Nec servire timens.
<lucan. 9.28>	Nil caussa fecit in armis / Ipse sua: totae post Magni funera partes / Libertatis erant: quas ne per litora fusas / Colligeret rapido victoria Caesaris actu, / Corcyrae secreta petit, ac mille carinis / Abstulit Emathiae secum fragmenta ruinae.
<lucan. 9.33>	Quis ratibus tantis fugientia crederet ire / Agmina?
<lucan. 9.35>	quis pelagus victas arctasse carinas?
<lucan. 9.35>	Dorida tunc Malean, et apertam Taenaron umbris, / Inde Cythera petit: Boreaque urgente carinas / Creta fugit: Dictaea legit, cedentibus undis, / Litora.
<lucan. 9.39>	Tunc ausum classi praecludere portus / Impulit ac saevas meritum Phycunta rapinas / Sparsit: et hinc placidis alto delabitur auris / In litus, Palinure, tuum: (neque enim aequore tantum / Ausonio monumenta tenes, portusque quietos / Testatur Libye Phrygio placuisse magistro;) / Cum procul ex alto tendentes vela carinae / Ancipites tenuere animos, sociosne malorum, / An veherent hostes.
<lucan. 9.47>	Praeceps facit omne timendum / Victor, et in nulla non creditur esse carina.
<lucan. 9.48>	Ast illae puppes luctus planctusque ferebant, / Et mala vel duri lacrimas motura Catonis.
<lucan. 9.50>	Nam postquam frustra precibus Cornelia nautas / Privignique fugam tenuit, ne forte repulsus / Litoribus Phariis remearet in aequora truncus, / Ostenditque rogum non iusti flamma sepulchri: /
<lucan. 9.55>	Ergo indigna fui, dixit, Fortuna, marito / Accendisse rogum, gelidosque effusa per artus / Incubuisse viro?
<lucan. 9.57>	laceros exurere crines?
<lucan. 9.57>	Membraque dispersi pelago componere Magni?
<lucan. 9.58>	Vulneribus cunctis largos infundere fletus?
<lucan. 9.59>	Ossibus et tepida vestes implere favilla, / Quidquid ab extincto licuisset tollere busto, / In templis sparsura deum?
<lucan. 9.62>	Sine funeris ullo / Ardet honore rogus: manis hoc   Aegyptia forsan / Obtulit officium grave manibus.
<lucan. 9.64>	O bene nudi / Crassorum cineres!
<lucan. 9.65>	Pompeio contigit igni / Inidia maiore deum.
<lucan. 9.66>	Similisne malorum / Sors mihi semper erit?
<lucan. 9.67>	numquam dare busta licebit / Coniugibus?
<lucan. 9.68>	numquam plenas plangemus ad urnas?
<lucan. 9.68>	Quid porro tumulis opus est, aut ulla requiris / Instrumenta, dolor?
<lucan. 9.70>	Non toto pectore portas / Impia Pompeium?
<lucan. 9.71>	non imis haeret imago / Visceribus?
<lucan. 9.72>	Quaerat cineres victura superstes.
<lucan. 9.72>	Nunc tamen hinc longe qui fulget luce maligna / Ignis, adhuc aliquid.
<lucan. 9.74>	Phario de litore surgens, / Ostendit mihi, Magne, tui.
<lucan. 9.75>	Iam flamma resedit, / Pompeiumque ferens vanescit solis ad ortus / Fumus, et invisi tendunt mihi carbasa venti.
<lucan. 9.77>	Non mihi nunc tellus Pompeio si qua triumphos / Victa dedit, non alta terens Capitolia currus / Gratior: elapsus felix de pectore Magnus; / Hunc volumus, quem Nilus habet, terraeque nocenti / Non haerere queror: crimen commendat arenas.
<lucan. 9.82>	[Linquere, si qua fides, Pelusia litora nolo.]
<lucan. 9.83>	Tu pete bellorum casus, et signa per orbem, / Sexte, paterna move: namque haec mandata reliquit / Pompeius vobis in nostra condita cura: /
<lucan. 9.87>	'Me cum fatalis leto damnaverit hora, / Excipite, o nati, bellum civile, nec umquam, / Dum tetris aliquis nostra de stirpe manebit, / Caesaribus regnare vacet.
<lucan. 9.90>	Vel sceptra, vel urbes / Libertate sua validas impellite fama / Nominis: has vobis partes, haec arma relinquo.
<lucan. 9.92>	Inveniet classes, quisquis Pompeius in undas / Venerit: et noster nullis non gentibus heres / Bella dabit: tantum indomitos memoresque paterni / Iuris habete animos.
<lucan. 9.96>	Uni parere decebit, / Si faciet partes pro libertate, Catoni.'
<lucan. 9.97>	Exsolvi tibi, Magne, fidem; mandata peregi.
<lucan. 9.98>	Insidiae valuere tuae, deceptaque vixi, / Ne mihi commissas auferrem perfida voces.
<lucan. 9.100>	Iam nunc te per inane chaos, per Tartara, coniux, / Si sunt ulla, sequar: quam longo tradita leto, / Incertum est: poenas animae vivacis ab ipsa / Ante feram.
<lucan. 9.104>	Potuit cernens tua vulnera, Magne, / Non fugere in mortem: planctu concussa peribit, / Effluet in lacrimas; numquam veniemus ad enses, / Aut laqueos, aut praecipites per inania iactus.
<lucan. 9.107>	Turpe, mori post te solo non posse dolore.
<lucan. 9.108>	Sic ubi fata, caput ferali obduxit amictu, / Decrevitque pati tenebras, puppisque cavernis / Delituit: saevumque arcte complexa dolorem / Perfruitur lacrimis, et amat pro coniuge luctum.
<lucan. 9.112>	Illam non fluctus stridensque rudentibus Eurus / Movit, et exsurgens ad summa pericula clamor: /
<lucan. 9.115>	Votaque sollicitis faciens contraria nautis, / Composita in mortem iacuit, favitque procellis.
<lucan. 9.116>	Prima ratem Cypros spumantibus accipit undis: /
<lucan. 9.118>	Inde tenens pelagus, sed iam moderatior, Eurus / In Libycas egit sedes, et castra Catonis.
<lucan. 9.119>	Tristis, ut in multo mens est praesaga timore, / Adspexit patrios comites e litore Magnus, / Et fratrem: medias praeceps tunc fertur ad undas: /
<lucan. 9.123>	Dic ubi sit, germane, parens: stat summa caputque / Orbis, an occidimus?
<lucan. 9.124>	Romanaque Magnus ad umbras / Abstulit?
<lucan. 9.125>	Haec fatur: quem contra talia frater: /
<lucan. 9.126>	O felix, quem Sors alias dispersit in oras, / Quique nefas audis: oculos, germane, nocentes / Spectato genitore fero.
<lucan. 9.128>	Non Caesaris armis / Occubuit, dignoque perit auctore ruinae: /
<lucan. 9.130>	Rege sub impuro Nilotica rura tenente, / Hospitii fretus superis et munere tanto / In proavos, cecidit donati victima regni.
<lucan. 9.132>	Vidi ego magnanimi lacerantes pectora patris: /
<lucan. 9.134>	Nec credens Pharium tantum potuisse tyrannum, / Litore Niliaco socerum iam stare putavi.
<lucan. 9.135>	Sed me nec sanguis, nec tantum vulnera nostri / Adfecere senis, quantum gestata per urbem / Ora ducis, quae transfixo sublimia pilo / Vidimus: haec, fama est, oculis victoria iniqui / Servari; scelerisque fidem quaesisse tyrannum.
<lucan. 9.140>	Nam corpus Phariaene canes avidaeque volucres / Distulerint, an furtivus, quem vidimus, ignis / Solverit, ignoro.
<lucan. 9.143>	Quaecumque iniuria fati / Abstulit hos artus, superis haec crimina dono: /
<lucan. 9.145>	Servata de parte queror.
<lucan. 9.145>	Cum talia Magnus / Audisset, non in gemitus lacrimasque dolorem / Effudit; iustaque furens pietate profatur: /
<lucan. 9.148>	Praecipitate rates e sicco litore, nautae; / Classis in adversos erumpat remige ventos: /
<lucan. 9.150>	Ite, duces, mecum: numquam civilibus armis / Tanta fuit merces, inhumatos condere manes, / Sanguine semiviri Magnum satiare tyranni.
<lucan. 9.152>	Non ego Pellaeas arces, adytisque retectum / Corpus Alexandri pigra Mareotide mergam?
<lucan. 9.154>	Non mihi pyramidum tumulis evulsus Amasis / Atque alii reges Nilo torrente natabunt?
<lucan. 9.156>	Omnia dent poenas nudo tibi, Magne, sepulchra: /
<lucan. 9.158>	Evolvam busto iam numen gentibus Isin, / Et sacer in Magni cineres mactabitur Apis, / Et tectum lino spargam per vulgus Osirin, / Suppositisque deis uram caput.
<lucan. 9.161>	Has mihi poenas / Terra dabit: linquam vacuos cultoribus agros, / Nec, Nilus cui crescat, erit: solusque tenebis / Aegyptum populis, genitor, superisque fugatis.
<lucan. 9.164>	Dixerat, et classem saevas rapiebat in undas.
<lucan. 9.165>	Sed Cato laudatam iuvenis compescuit iram.
<lucan. 9.166>	Interea totis, audito funere Magni, / Litoribus sonuit percussus planctibus aether: /
<lucan. 9.169>	Exemploque carens et nulli cognitus aevo / Luctus erat, mortem populos deflere potentis.
<lucan. 9.170>	Sed magis, ut visa est, lacrimis exhausta, solutas / In vultus effusa comas, Cornelia puppi / Egrediens, rursus geminato verbere plangunt.
<lucan. 9.173>	Ut primum in sociae pervenit litora terrae, / Collegit vestes, miserique insignia Magni, / Armaque, et impressas auro, quas gesserat olim, / Exuvias, pictasque togas, velamina summo / Ter conspecta Iovi, funestoque intulit igni.
<lucan. 9.178>	Ille fuit miserae Magni cinis.
<lucan. 9.179>	Accipit omnis / Exemplum pietas, et toto litore busta / Surgunt, Thessalicis reddentia manibus ignem.
<lucan. 9.181>	Sic, ubi, depastis submittere gramina campis / Et renovare parans hibernas Apulus herbas, / Igne fovet terras, simul et Garganus et arva / Vulturis et calidi lucent buceta Matini.
<lucan. 9.185>	Non tamen ad Magni pervenit gratius umbras / Omne quod in superos audet convicia vulgus, / Pompeiumque deis obicit, quam pauca Catonis / Verba, sed a pleno venientia pectore veri.
<lucan. 9.189>	Civis obit, inquit, multo maioribus impar / Nosse modum iuris, sed in hoc tamen utilis aevo, / Cui non ulla fuit isti reverentia, salva / Libertate potens, et solus plebe parata / Privatus servire sibi, rectorque senatus, / Sed regnantis, erat.
<lucan. 9.195>	Nil belli iure poposcit: /
<lucan. 9.196>	Quaeque dari voluit, voluit sibi posse negari.
<lucan. 9.196>	Immodicas possedit opes, sed plura retentis / Intulit: invasit ferrum, sed ponere norat.
<lucan. 9.198>	Praetulit arma togae: sed pacem armatus amavit.
<lucan. 9.199>	Iuvit sumta ducem, iuvit dimissa potestas.
<lucan. 9.200>	Casta domus, luxuque carens, corruptaque numquam / Fortuna domini.
<lucan. 9.202>	Clarum et venerabile nomen / Gentibus, et multum nostrae quod proderat urbi.
<lucan. 9.203>	Olim vera fides, Sulla Marioque receptis, / Libertatis obit: Pompeio rebus ademto / Nunc et ficta perit.
<lucan. 9.206>	Non iam regnare pudebit: /
<lucan. 9.207>	Nec color imperii, nec frons erit ulla senatus.
<lucan. 9.207>	O felix, cui summa dies fuit obvia victo, / Et cui quaerendos Pharium scelus obtulit enses!
<lucan. 9.209>	Forsitan in soceri potuisset vivere regno.
<lucan. 9.210>	Scire mori, sors prima viris, sed proxima cogi.
<lucan. 9.211>	Et mihi, si fatis aliena in iura vemimus, / Da talem, Fortuna, Iubam: non deprecor hosti / Servari, dum me servet cervice recisa.
<lucan. 9.214>	Vocibus his maior, quam si Romana sonarent / Rostra ducis laudes, generosam venit ad umbram / Mortis honos.
<lucan. 9.217>	Fremit interea discordia vulgi / Castrorum, bellique piget post funera Magni, / Cum Tarchondimotus linquendi signa Catonis / Sustulit.
<lucan. 9.220>	Hunc rapta fugientem classe secutus / Litus in extremum, tali Cato voce notavit: /
<lucan. 9.222>	O numquam pacate Ciliae, iterumne rapinas / Vadis in aequoreas?
<lucan. 9.223>	Magnum Fortuna removit: /
<lucan. 9.224>	Iam pelago pirata redis.
<lucan. 9.224>	Tunc respicit omnes / In coetu motuque viros: quorum unus, aperta / Mente fugae, tali compellat voce regentem: /
<lucan. 9.227>	Nos, Cato, da veniam, Pompeii duxit in arma / Non belli civilis amor, partesque favore / Fecimus.
<lucan. 9.229>	Ille iacet, quem paci praetulit orbis, / Caussaque nostra perit: patrios permitte penates, / Desertamque domum, dulcesque revisere natos.
<lucan. 9.231>	Nam quis erit finis, si nec Pharsalia, pugnas, / Nec Pompeius erit?
<lucan. 9.233>	Perierunt tempora vitae, / Mars eat in tutum: iustas sibi nostra senectus / Prospiciat flammas.
<lucan. 9.235>	Bellum civile sepulchra / Vix ducibus praestare potest.
<lucan. 9.236>	Non barbara victos / Regna manent: non Armenium mihi saeva minatur, / Aut Scythicum Fortuna iugum: sub iura togati / Civis eo.
<lucan. 9.239>	Quisquis Magno vivente secundus, / Hic mihi primus erit: sacris praestabitur umbris / Summus honor; dominum, quem clades cogit, habebo; / Nullum, Magne, ducem.
<lucan. 9.242>	Te solum in bella secutus, / Post te fata sequar: neque enim sperare secunda / Fas mihi, nec liceat.
<lucan. 9.244>	Fortuna cuncta tenentur / Caesaris: Emathium sparsit victoria ferrum.
<lucan. 9.245>	Clausa fides miseris, et toto solus in orbe est, / Qui velit ac possit victis praestare salutem.
<lucan. 9.247>	Pompeio scelus est bellum civile peremto, / Quo fuerat vivente fides.
<lucan. 9.249>	Si publica iura, / Si semper patriam sequeris, Cato, signa petamus, / Romanus quae consul habet.
<lucan. 9.251>	Sic ille profatus / Insiluit puppi, iuvenum comitante tumultu.
<lucan. 9.252>	Actum Romanis fuerat de rebus, et omnis / Indiga servitii fervebat litore plebes.
<lucan. 9.254>	Erupere ducis sacro de pectore voces: /
<lucan. 9.256>	Ergo pari voto gessisti bella, iuventus, / Tu quoque pro dominis, et Pompeiana fuisti, / Non Romana manus?
<lucan. 9.258>	Quod non in regna laboras, / Quod tibi, non ducibus, vivis morerisque, quod orbem / Adquiris nulli, quod iam tibi vincere tutum est, / Bella fugis, quaerisque iugum cervice vacante, / Et nescis sine rege pati?
<lucan. 9.262>	Nunc caussa pericli / Digna viris.
<lucan. 9.263>	Vestro potuit Pompeius abuti / Sanguine: nunc patriae iugulos ensesque negatis, / Cum prope libertas?
<lucan. 9.265>	Unum Fortuna reliquit / Iam tribus e dominis.
<lucan. 9.266>	Pudeat: plus regia Nili / Contulit in leges, et Parthi militis arcus.
<lucan. 9.267>	Ite, o degeneres, Ptolemaei munus et arma / Spernite.
<lucan. 9.269>	Quis vestras ulla putet esse nocentes / Caede manus?
<lucan. 9.270>	Credet faciles sibi terga dedisse, / Credet ab Emathiis primos fugisse Philippis.
<lucan. 9.271>	Vadite securi: meruistis indice vitam / Caesare, non armis, non obsidione subacti.
<lucan. 9.273>	O famuli turpes, domini post fata prioris / Itis ad heredem.
<lucan. 9.275>	Cur non maiora mereri, / Quam vitam veniamque, libet?
<lucan. 9.276>	Rapiatur in undas / Infelix Magni coniux, prolesque Metelli: /
<lucan. 9.278>	Ducite Pompeios: Ptolemaei vincite munus.
<lucan. 9.278>	Nostra quoque inviso quisquis feret ora tyranno, / Non parva mercede dabit.
<lucan. 9.280>	Sciet ista iuventus / Cervicis pretio bene se mea signa secutam.
<lucan. 9.281>	Quin agite, et magna meritum cum caede parate: /
<lucan. 9.283>	Ignavum scelus est tantum fuga.
<lucan. 9.283>	Dixit: et omnes / Haud aliter medio revocavit ab aequore puppes, / Quam, simul effetas linquunt examina ceras, / Atque oblita favi non miscent nexibus alas, / Sed sibi quaeque volat, nec iam degustat amarum / Desidiosa thymum: Phrygii sonus increpat aeris, / Adtonitae posuere fugam, studiumque laboris / Floriferi repetunt, et sparsi mellis amorem: /
<lucan. 9.291>	Gaudet in Hyblaeo securus gramine pastor / Divitias servasse casae: sic voce Catonis / Inculcata viris iusti patientia Martis.
<lucan. 9.293>	Iamque acta belli non doctas ferre quietem / Constituit mentes serieque agitare laborum.
<lucan. 9.295>	Primum litoreis miles lassatur arenis: /
<lucan. 9.297>	Proximus in muros et moenia Cyrenarum / Est labor: exclusus nulla se vindicat ira: /
<lucan. 9.299>	Poenaque de victis sola est, vicisse, Catoni.
<lucan. 9.299>	Inde peti placuit Libyci contermina Maris / Regna Iubae; sed iter mediis natura vetabat / Syrtibus: has audax sperat sibi cedere virtus.
<lucan. 9.302>	Syrtes vel, primam mundo natura figuram / Cum daret, in dubio pelagi terraeque reliquit; / (Nam neque subsedit penitus, quo stagna profundi / Acciperet, nec se defendit ab aequore tellus; / Ambigua sed lege loci iacet invia sedes: / Aequora fracta vadis, abruptaque terra profundo, / Et post multa sonant proiecti litora fluctus. / Sic male deseruit, nullosque exegit in usus / Hanc partem natura sui.)
<lucan. 9.311>	vel plenior alto / Olim Syrtis erat pelago, penitusque natabat: /
<lucan. 9.313>	Sed rapidus Titan, ponto sua lumina pascens, / Aequora subduxit zonae vicina perustae: /
<lucan. 9.315>	Et nunc pontus adhuc Phoebo siccante repugnat.
<lucan. 9.315>	Mox ubi damnosum radios admoverit aevum, / Tellus Syrtis erit: nam iam brevis unda superne / Innatat, et late periturum deficit aequor.
<lucan. 9.318>	Ut primum remis actum mare propulit omne / Classis onus, densis fremuit niger imbribus Auster / In sua regna furens: tentatum classibus aequor / Turbine defendit, longeque a Syrtibus undas / Egit, et illato confregit litore pontum.
<lucan. 9.323>	Tum quarum recto deprendit carbasa malo / Eripuit nautis; frustraque rudentibus ausis / Vela negare Noto, spatium vicere carinae, / Atque ultra proram tumuit sinus.
<lucan. 9.327>	Omnia si quis / Providus antennae suffixit lintea summae, / Vincitur, et nudis avertitur armamentis.
<lucan. 9.329>	Sors melior classi, quae fluctibus incidit altis, / Et certo iactata mari.
<lucan. 9.331>	Quaecumque levatae / Arboribus caesis flatum effudere frementem, / Abstulit has ventis liber contraria volvens / Aestus, et obnixum victor detrudit in Austrum.
<lucan. 9.334>	Has vada destituunt, atque interrupta profundo / Terra ferit puppes: dubioque obnoxia fato / Pars sedet una ratis, pars altera pendet in undis.
<lucan. 9.337>	Tunc magis impactum brevibus mare, terraque saevit / Obvia consurgens: quamvis elisus ab Austro, / Saepe tamen cumulos fluctus non vincit arenae.
<lucan. 9.340>	Eminet in tergo pelagi procul omnibus arvis, / Inviolatus aqua, sicci iam pulveris agger; / Stant miseri nautae, terraeque haerente carina / Litora nulla vident.
<lucan. 9.344>	Sic partem intercipit aequor: /
<lucan. 9.345>	Pars ratium maior regimen clavumque secuta est, / Tuta fuga, nautasque loci sortita peritos, / Torpentem Tritonos adit illaesa paludem.
<lucan. 9.347>	Hanc, ut fama, deus, quem toto litore pontus / Audit ventosa perflantem murmura concha, / Hanc et Pallas amat, patrio quae vertice nata / Terrarum primam Libyen (nam proxima coelo est, / Ut probat ipse calor) tetigit, stagnique quieta / Vultus vidit aqua, posuitque in margine plantas, / Et se dilecta Tritonida dixit ab unda.
<lucan. 9.354>	Quam iuxta Lethon tacitus praelabitur amnis, / Infernis, ut fama, trahens oblivia venis: /
<lucan. 9.357>	Atque insopiti quondam tutela draconis, / Hesperidum pauper spoliatus frondibus hortus.
<lucan. 9.358>	Invidus, annoso qui famam derogat aevo, / Qui vates ad vera vocat.
<lucan. 9.360>	Fuit aurea silva, / Divitiisque graves et fulvo germine rami: /
<lucan. 9.362>	Virgineusque chorus nitidi custodia luci, / Et numquam somno damnatus lumina serpens, / Robora complexus rutilo curvata metallo.
<lucan. 9.364>	Abstulit arboribus pretium, nemorique laborem / Alcides: passusque inopes sine pondere ramos, / Retulit Argolico fulgentia poma tyranno.
<lucan. 9.367>	His igitur depulsa locis, effectaque classis / Syrtibus, haud ultra Garamantidas attigit undas: /
<lucan. 9.370>	Sed duce Pompeio Libyes melioris in oris / Mansit.
<lucan. 9.371>	At impatiens virtus haerere Catonis / Audet in ignotas agmen committere gentes, / Armorum fidens, et terra cingere Syrtim.
<lucan. 9.373>	Haec eadem suadebat hiems, quae clauserat aequor; / Et spes imber erat, nimios metuentibus ignes: /
<lucan. 9.376>	Ut neque sole viam, nec duro frigore saevam, / Inde polo Libyes, hinc bruma temperet annus.
<lucan. 9.377>	Atque ingressurus steriles sic fatur arenas: /
<lucan. 9.379>	O quibus una salus placuit mea castra secutis / Indomita cervice mori, componite mentes / Ad magnum virtutis opus summosque labores.
<lucan. 9.381>	Vadimus in campos steriles, exustaque mundi, / Qua nimius Titan, et rarae in fontibus undae, / Siccaque letiferis squalent serpentibus arva, / Durum iter.
<lucan. 9.385>	Ad leges patriaeque ruentis amorem / Per mediam Libyen veniant, atque invia tentent, / Si quibus in nullo positum est evadere voto, / Si quibus ire sat est.
<lucan. 9.388>	Neque enim mihi fallere quemquam / Est animus, tectoque metu perducere vulgus.
<lucan. 9.389>	Hi mihi sint comites, quos ipsa pericula ducent, / Qui, me teste, pati vel quae tristissima, pulchrum / Romanumque putant.
<lucan. 9.392>	At qui sponsore salutis / Miles eget, capiturque animae dulcedine, vadat / Ad dominum metiore via.
<lucan. 9.394>	Dum primus arenas / Ingrediar, primusque gradus in pulvere ponam, / Me calor aethereus feriat, mihi plena veneno / Occurrat serpens; fatoque pericula vestra / Praetentate meo: sitiat, quicumque bibentem / Viderit: aut umbras nemorum quicumque petentem, / Aestuet: aut equitem peditum praecedere turmas, / Deficiat; si quo fuerit discrimine notum, / Dux an miles eam.
<lucan. 9.402>	Serpens, sitis, ardor, arenae, / Dulcia virtuti: Gaudet patientia duris.
<lucan. 9.403>	Laetius est, quoties magno sibi constat, honestum.
<lucan. 9.404>	Sola potest Libye turbam praestare malorum, / Ut deceat fugisse viros.
<lucan. 9.406>	Sic ille paventes / Incendit virtute animos, et amore laborum, / Irreducemque viam deserto limite carpit: /
<lucan. 9.409>	Et, sacrum parvo nomen clausura sepulchro / Invasit Libye securi fata Catonis.
<lucan. 9.410>	Tertia pars rerum  Libye, si credere famae / Cuncta velis: at si ventos coelumque sequaris, / Pars erit Europae.
<lucan. 9.413>	Neque enim plus litora Nili, / Quam Scythicus Tanais primis a Gadibus absunt, / Unde Europa fugit Libyen, et litora flexu / Oceano fecere locum: sed maior in unam / Orbis abit Asiam.
<lucan. 9.417>	Nam cum communiter istae / Effundant Zephyrum, Boreae latus illa sinistrum / Contingens, dextrumque Noti, descendit in ortus, / Eurum sola tenens.
<lucan. 9.420>	Libycae quod fertile terrae est, / Vergit in occasus: sed et haec non fontibus ullis / Solvitur: Arctoos raris Aquilonibus imbres / Accipit, et nostris reficit sua rura serenis.
<lucan. 9.423>	In nullas vitiatur opes; non aere neque auro / Excoquitur, nullo glebarum crimine, pura, / Et penitus terra est.
<lucan. 9.426>	Tantum Maurusia genti / Robora divitiae, quarum non noverat usum, / Sed citri contenta comis vivebat, et umbris.
<lucan. 9.428>	In nemus ignotum nostrae venere secures, / Extremoque epulas mensasque petivimus orbe.
<lucan. 9.430>	At quaecumque vagam Syrtim complectitur ora / Sub nimio porrecta die, vicina perusti / Aetheris, exurit messes, et pulvere Bacchum / Enecat, et nulls putris radice tenetur.
<lucan. 9.434>	Temperies vitalis abest, et nulla sub illa / Cura Iovis terra est: Natura deside torpet / Orbis, et immotis annum non sentit arenis.
<lucan. 9.437>	Hoc tam segne solum raras tamen exserit herbas, / Quas Nasamon gens dura legit, qui proxima ponto / Nudus rura tenet; quem mundi barbara damnis / Syrtis alit.
<lucan. 9.441>	Nam litoreis populator arenis / Imminet, et, nulla portus tangente carina, / Novit epes.
<lucan. 9.443>	Sic cum toto commercia mundo / Naufragiis Nasamones habent.
<lucan. 9.444>	Hac ire Catonem / Dura iubet virtus.
<lucan. 9.445>	Illic secura iuventus / Ventorum, nullasque timens tellure procellas, / Aequoreos est passa metus.
<lucan. 9.447>	Nam litore sicco, / Quam pelago, Syrtis violentius accipit Austrum.
<lucan. 9.448>	Et terrae magis ille nocens.
<lucan. 9.449>	Non montibus illum / Adversis frangit Libye, scopulisque repulsum / Dissipat, et liquidas e turbine solvit in auras: /
<lucan. 9.452>	Nec ruit in silvas, annosaque robora torquens / Lassatur: patet omne solum, liberque meatu / Aeoliam rabiem totis exercet habenis: /
<lucan. 9.455>	Et non imbriferam contorto pulvere nubem / In flexum violentus agit: pars plurima terrae / Tollitur, et numquam resoluto vertice pendet.
<lucan. 9.457>	Regna videt pauper Nasamon errantia vento, / Discussasque domos: volitantque a culmine raptae / Detecto Garamante casae.
<lucan. 9.460>	Non altius ignis / Rapta vehit: quantumque licet consurgere fumo, / Et violare diem, tantum tenet aera pulvis.
<lucan. 9.462>	Tum quoque Romanum solito violentius agmen / Adgreditur, nullusque potest consistere miles, / Instabilis, raptis etiam, quas calcat, arenis.
<lucan. 9.465>	Concuteret terras, orbemque a sede moveret, / Si solida Libye compage et pondere duro / Clauderet exesis Austrum scopulosa cavernis: /
<lucan. 9.469>	Sed quia mobilibus facilis turbatur arenis, / Nusquam luctando stabilis manet: imaque tellus / Stat, quia summa fugit.
<lucan. 9.471>	Galeas et scuta virorum / Pilaque contorsit violento spiritus actu, / Intentusque tulit magni per inania coeli.
<lucan. 9.473>	Illud in externa forsan longeque remota / Prodigium tellure fuit: delapsaque coelo / Arma timent gentes, hominumque erepta lacertis / A superis demissa putant.
<lucan. 9.477>	Sic illa profecto / Sacrifico cecidere Numae, quae lecta iuventus / Patricia cervice movet: spoliaverat Auster / Aut Boreas populos ancilia nostra ferentes.
<lucan. 9.480>	Sic orbem torquente Noto Romana iuventus / Procubuit, metuensque rapi, constrinxit amictus, / Inseruitque manus terrae: nec pondere solo, / Sed nisu iacuit, vix sic immobilis Austro: /
<lucan. 9.485>	Qui super ingentes cumulos involvit arenae, / Atque operit tellure viros.
<lucan. 9.486>	Vix tollere miles / Membra valet, multo congestu pulveris haereus.
<lucan. 9.487>	Adligat et stantes adfusae magnus arenae / Agger, et immoti terra surgente tenentur.
<lucan. 9.489>	Saxa tulit penitus discussis proruta muris.
<lucan. 9.490>	Effuditque procul, miranda sorte malorum: /
<lucan. 9.492>	Qui nullas videre domos, videre ruinas.
<lucan. 9.492>	Iamque iter omne latet: nec sunt discrimina terrae / Ulla, nisi aetheriae medio velut aequore flammae.
<lucan. 9.494>	Sideribus novere vias: nec sidera nota / Ostendit Libycae finitor circulus orae, / Multaque devexo terrarum margine celat.
<lucan. 9.497>	Utque calor solvit, quem torserat aera ventus / Incensusque dies, manant sudoribus artus, / Arent ora siti: conspecta est parva maligna / Unda procul vena: quam vix e pulvere miles / Corripiens, patulum galeae confudit in orbem, / Porrexitque duci.
<lucan. 9.503>	Squalebant pulvere fauces / Cunctorum: minimumque tenens dux ipse liquoris / Invidiosus erat.
<lucan. 9.505>	Mene, inquit, degener unum / Miles in hac turba vacuum virtute putasti?
<lucan. 9.506>	Usque adeo mollis primisque caloribus impar / Sum visus?
<lucan. 9.508>	Quanto poena tu dignior ista es, / Qui, populo sitiente, bibas!
<lucan. 9.509>	Sic concitus ira / Excussit galeam, suffecitque omnibus unda.
<lucan. 9.510>	Ventum erat ad templum, Libycis quod gentibus unum / Inculti Garamantes habent.
<lucan. 9.512>	Stat sortifer istic / Iupiter, ut memorant, sed non aut fulmina vibrans, / Aut similis nostro, sed tortis cornibus Ammon.
<lucan. 9.514>	Non illic Libycae posuerunt ditia gentes / Templa, nec Eois splendent donaria gemmis.
<lucan. 9.516>	Quamvis Aethiopum populis Arabumque beatis / Gentibus atque Indis unus sit Iupiter Ammon, / Pauper adhuc deus est, nullis violata per aevum / Divitiis delubra tenens: morumque priorum / Numen, Romano templum defendit ab auro.
<lucan. 9.521>	Esse locis superos, testatur silva, per omnem / Sola virens Libyen.
<lucan. 9.523>	Nam quidquid pulvere sicco / Separat ardentem tepida Berenicida Lepti, / Ignorat frondes: solus nemus extulit Ammon.
<lucan. 9.525>	Silvaram fons caussa loco, qui putria terrae / Adligat, et domitas unda connectit arenas.
<lucan. 9.527>	Sic quoque nil obstat Phoebo, cum cardine summo / Stat librata dies: truncum vix protegit arbor: /
<lucan. 9.530>	Tam brevis in medium radiis compellitur umbra.
<lucan. 9.530>	Deprensum est, hunc esse locum, qua circulum alti / Solstitii medium signorum percutit orbem.
<lucan. 9.532>	Non obliqua meant, nec Tauro Scorpius exit / Rectior, aut Aries donat sua tempora Librae, / Aut Astraea iubet lentos descendere Pisces.
<lucan. 9.535>	Par Geminis Chiron, et idem quod Carcinos ardens / Humidus Aegoceros: nec plus Leo tollitur Urna.
<lucan. 9.537>	At tibi, quaecumque es Libyco gens igne diremta, / In Noton umbra cadit, quae nobis exit in Arcton: /
<lucan. 9.540>	Et segnis Cynosura subit: tu sicca profundo / Mergi plaustra putas, nullumque in vertice summo / Sidus habes immune mari; procul axis uterque est, / Et fuga signorum medio rapit omnia caelo.
<lucan. 9.543>	Stabant ante fores populi, quos miserat Eos, / Cornigerique Iovis monitu nova fata petebant: /
<lucan. 9.546>	Sed Latio cessere duci: comitesque Catonem / Orant, exploret Libycum memorata per orbem / Numina, de fama tam longi iudicet aevi.
<lucan. 9.548>	Maximus hortator scrutandi voce deorum / Eventus Labienus erat.
<lucan. 9.550>	Sors obtulit, inquit, / Et Fortuna viae tam magni numinis ora / Consiliumque dei: tanto duce possumus uti / Per Syrtes, bellique datos cognoscere casus.
<lucan. 9.553>	Nam cui crediderim superos arcana daturos / Dicturosque magis, quam sancto vera Catoni?
<lucan. 9.555>	Certe vita tibi semper directa supernas / Ad leges, sequerisque deum.
<lucan. 9.557>	Datur, ecce, loquendi / Cum Iove libertas: inquire in fata nefandi / Caesaris, et patriae venturos excute mores: /
<lucan. 9.560>	Iure suo populis uti legumque licebit, / An bellum civile perit.
<lucan. 9.561>	Tua pectora sacra / Voce reple: durae semper virtutis amator, / Quaere quid est virtus, et posce exemplar honesti.
<lucan. 9.563>	Ille, deo plenus, tacita quem mente gerebat, / Effudit dignas adytis e pectore voces: /
<lucan. 9.566>	Quid quaeri, Labiene, iubes?
<lucan. 9.566>	an liber in armis / Occubuisse velim potius, quam regna videre?
<lucan. 9.567>	An sit vita nihil, et longa?
<lucan. 9.568>	an differat aetas?
<lucan. 9.568>	An noceat vis ulla bono?
<lucan. 9.569>	Fortunaque perdat / Opposita virtute minas?
<lucan. 9.570>	laudandaque velle / Sit satis, et numquam successu crescat honestum?
<lucan. 9.571>	Scimus, et haec nobis non altius inseret Ammon.
<lucan. 9.572>	Haeremus cuncti superis, temploque tacente, / Nil agimus nisi sponte dei: nec vocibus ullis / Numen eget: dixitque semel nascentibus auctor / Quidquid scire licet: steriles nec legit arenas, / Ut caneret paucis, mersitque hoc pulvere verum: /
<lucan. 9.578>	Estque dei sedes, ubi terra, et pontus, et aer, / Et coelum, et virtus.
<lucan. 9.579>	Superos quid quaerimus ultra?
<lucan. 9.579>	Iuppiter est, quodcumque vides, quodcumque moveris.
<lucan. 9.580>	Sortilegis egeant dubii, semperque futuris / Casibus ancipites: me non oracula certum, / Sed mors certa facit.
<lucan. 9.583>	Pavido fortique cadendum est: /
<lucan. 9.584>	Hoc satis est dixisse Iovem.
<lucan. 9.584>	Sic ille profatur: /
<lucan. 9.585>	Servataque fide templi, discedit ab aris, / Non exploratum populis Ammona relinquens.
<lucan. 9.586>	Ipse manu sua pila gerens, praecedit anheli / Militis ora pedes: monstrat tolerare labores, / Non iubet: et nulla vehitur cervice supinus, / Carpentoque sedens.
<lucan. 9.590>	Somni parcissimus ipse est, / Ultimus haustor aquae.
<lucan. 9.591>	Cum tandem fonte reperto / Indiga conatur laticis potare iuventus, / Stat, dum lixa bibat.
<lucan. 9.593>	Si veris magna paratur / Fama bonis, et si successu nuda remoto / Inspicitur virtus, quidquid laudamus in ullo / Maiorum, Fortuna fuit.
<lucan. 9.596>	Quis Marte secundo, / Quis tantum meruit populorum sanguine nomen?
<lucan. 9.597>	Hunc ego per Syrtes Libyaeque extrema triumphum / Ducere maluerim, quam ter Capitolia curru / Scandere Pompeii, quam frangere colla Iugurthae.
<lucan. 9.600>	Ecce parens verus patriae, dignissimus aris, / Roma, tuis; per quem numquam iurare pudebit, / Et quem, si steteris umquam cervice soluta, / Tunc olim factura deum.
<lucan. 9.604>	Iam spissior ignis, / Et plaga, quam nullam superi mortalibus ultra / A medio fecere die, calcatur, et unda / Rarior: inventus mediis fons unus arenis / Largus aquae, sed quem serpentum turba tenebat / Vix capiente loco.
<lucan. 9.609>	Stabant in margine siccae / Aspides, in mediis sitiebant Dipsades undi.
<lucan. 9.610>	Ductor, ut adspexit perituros fonte relicto, / Adloquitur: Vana specie conterrite leti, / Ne dubita, miles, tutos haurire liquores: /
<lucan. 9.614>	Noxia serpentum est admito sanguine pestis: /
<lucan. 9.615>	Morsu virus habent, et fatum dente minantur: /
<lucan. 9.616>	Pocula morte carent.
<lucan. 9.616>	Dixit, dubiumque venenum / Hausit: et in tota Libyae fons unus arena / Ille fuit, de quo primus sibi posceret undam.
<lucan. 9.618>	Cur Libycus tantis exundet pestibus aer / Fertilis in mortes, aut quid secreta nocenti / Miscuerit natura solo, non cura laborque / Noster scire valet: nisi quod vulgata per orbem / Fabula pro vera decepit saecula caussa.
<lucan. 9.623>	Finibus extremis Libyes, ubi fervida tellus / Accipit Oceanum demisso sole calentem, / Squalebant late Phorcynidos arva Medusae, / Non nemorum protecta coma, non mollia sulco, / Sed dominas vultu conspectis aspera saxis, / Hoc primum natura nocens in corpore saevas / Eduxit pestes: illis e faucibus angues / Stridula fuderunt vibratis sibila linguis, / Femineae qui more comae per terga soluti, / Ipsa flagellabant gaudentis colla Medusae.
<lucan. 9.633>	Surgunt adverse subrectae fronte colubrae, / Vipereumque fluit depexo crine venenum.
<lucan. 9.635>	Hoc habet infelix, cunctis impune, Medusa, / Quod spectare licet  Nam rictus oraque monstri / Quis timuit?
<lucan. 9.638>	quem, qui recto se lumine vidit, / Passa Medusa mori est.
<lucan. 9.639>	Rapuit dubitantia fata, / Praevenitque metus: anima periere retenta / Membra, nec emissae riguere sub ossibus umbrae.
<lucan. 9.641>	Eumenidum crines solos movere furores: /
<lucan. 9.643>	Cerberus Orpheo lenivit sibila cantu: /
<lucan. 9.644>	Amphitryoniades vidit, cum vinceret, Hydram; / Hoc monstrum timuit genitor, numenque secundum / Phorcus aquis, Cetoque parens, ipsaeque sorores / Gorgones: hoc potuit coelo pelagoque minari / Torporem insolitum, mundoque abducere terram.
<lucan. 9.648>	E coelo volucres subito cum pondere lapsae: /
<lucan. 9.650>	In scopulis haesere ferae: vicina colentes / Aethiopum totae riguerunt marmore gentes.
<lucan. 9.651>	Nullum animal visus patiens, ipsique retrorsum / Effusi faciem vitabant Gorgonis angues.
<lucan. 9.653>	Illa sub Hesperiis stantem Titana columnis / In cautes Atlanta dedit: coeloque timente / Olim Phlegraeo stantes serpente gigantes, / Erexit montes, bellumque immane deorum / Pallados in medio confecit pectore Gorgon.
<lucan. 9.658>	Quo postquam partu Danaes et divite nimbo / Ortum Parrhasiae vexerunt Persea pennae / Arcados auctoris citharae liquidaeque palaestrae, / Et subitus praepes Cyllenida sustulit harpen, / Harpen alterius monstri iam caede rubentem, / [A Iove dilectae fuso custode iuvencae:] / Auxilium volucri Pallas tulit innuba fratri, / Pacta caput monstri: terraeque in fine Libyssae / Persea Phoebeos converti iussit ad ortus, / Gorgonis averso sulcantem regna volatu: /
<lucan. 9.669>	Et clypeum laevae fulvo dedit aere nitentem, / In quo saxificam iussit spectare Medusam.
<lucan. 9.670>	Quam sopor, aeternam tracturus morte quietem, / Obruit haud totam.
<lucan. 9.672>	Vigilat pars magna comarum, / Defenduntque caput praetenti crinibus hydri: /
<lucan. 9.674>	Pars iacet in medios vultus oculique tenebras.
<lucan. 9.674>	Ipsa regit trepidum Pallas, dextraque tremente / Perseos aversi Cyllenida dirigit harpen, / Lata colubriferi rumpens confinia colli.
<lucan. 9.677>	Quos habuit vultus hamati vulnere ferri / Caesa caput Gorgon!
<lucan. 9.679>	quanto spirasse veneno / Ora rear!
<lucan. 9.680>	quantumque oculos effundere mortis!
<lucan. 9.680>	Nec Pallas spectare potest: vultusque gelassent / Perseos aversi, si non Tritonia densos / Sparsisset crines, texissetque ora colubri.
<lucan. 9.683>	Aliger in coelum sic rapta Gorgone fugit.
<lucan. 9.684>	Ille quidem pensabat iter, propiusque secabat / Aethera, si medias Europae scinderet urbes; / Pallas frugiferas iussit non laedere terras, / Et parci populis.
<lucan. 9.688>	Quis enim non praepete tanto / Aethera respiceret?
<lucan. 9.689>	Zephyro convertitur ales, / Itque super Libyen, quae, nullo consita cultu, / Sideribus Phoeboque vacat: premit orbita solis, / Exuritque solum; nec terra celsior ulla / Nox cadit in coelum, lunaeque meatibus obstat, / Si flexus oblita vagi per recta cucurrit / Signa, nec in Borean aut in Noton effugit umbram.
<lucan. 9.695>	Illa tamen sterilis tellus, fecundaque nulli / Arva bono, virus stillantis tabe Medusae / Concipiunt, dirosque fero de sanguine rores, / Quos calor adiuvit, putrique incoxit arenae.
<lucan. 9.699>	Hic, quae prima caput movit de pulvere tabes, / Aspida somniferam tumida cervice levavit.
<lucan. 9.701>	Plenior huic sanguis et crassi gutta veneni / Decidit: in nulla plus est serpente coactum.
<lucan. 9.703>	Ipsa caloris egens gelidum non transit in orbem / Sponte sua, Niloque tenus metitur arenas.
<lucan. 9.705>	Sed quis erit nobis lucri pudor?
<lucan. 9.706>	inde petuntur / Huc Libycae mortes, et fecimus Aspida mercem.
<lucan. 9.707>	At non stare suum miseris passura cruorem, / Squamiferos ingens Haemorrhois explicat orbes: /
<lucan. 9.710>	Natus et, ambiguae coleret qui Syrtidos arva, / Chersydros, tractique via fumante Chelydri: /
<lucan. 9.712>	Et semper recto lapsurus limite Cenchris: /
<lucan. 9.713>	Pluribus ille notis variatam pingitur alvum, / Quam parvis tinctus maculis Thebanus Ophites.
<lucan. 9.714>	Concolor exustis atque indiscretus arenis / Ammodytes: spinaque vagi torquente Cerastae: /
<lucan. 9.717>	Et Scytale, sparsis etiam nunc sola pruinis / Exuvias positura suas: et torrida Dipsas: /
<lucan. 9.719>	Et gravis in geminum vergens caput Amphisbaena: /
<lucan. 9.720>	Et Natrix violator aquae, Iaculique volucres, / Et contentus iter cauda sulcare Pareas: /
<lucan. 9.722>	Oraque distendens avidus spumantia Prester: /
<lucan. 9.723>	Ossaque dissolvens cum corpore tabificus Seps.
<lucan. 9.723>	Sibilaque effundens cunctas terrentia pestes, / Ante venena nocens, late sibi submovet omne / Vulgus, et in vacua regnat Basiliscus arena.
<lucan. 9.726>	Vos quoque, qui cunctis innoxia numina terris / Serpitis, aurato nitidi fulgore dracones, / Pestiferos ardens facit Africa.
<lucan. 9.729>	Ducitis altum / Aera cum pennis, armentaque tota secuti / Rumpitis ingentes amplexi verbere tauros: /
<lucan. 9.732>	Nec tutus spatio est elephas: datis omnia leto: /
<lucan. 9.733>	Nec vobis opus est ad noxia fata veneno.
<lucan. 9.733>	Has inter pestes duro Cato milite siccum / Emetitur iter, tot tristia fata suorum / Insolitasque videns parvo cum vulnere mortes.
<lucan. 9.736>	Signiferum iuvenem Tyrrheni sanguinis Aulum / Torta caput retro Dipsas calcata momordit.
<lucan. 9.738>	Frons dolor aut sensus dentis fuit: ipsaque leti / Frons caret invidia, nec quidquam plaga minatur.
<lucan. 9.740>	Ecce subit virus tacitum, carpitque medullas / Ignis edax, calidaque incendit viscera tabe.
<lucan. 9.742>	Ebibit humorem circum vitalia fusum / Pestis, et in sicco linguam torrere palato / Coepit; defessos iret qui sudor in artus / Non fuit, atque oculos lacrimarum vena refugit.
<lucan. 9.746>	Non decus imperii, non moesti iura Catonis / Ardentem tenuere virum, quin spargere signa / Auderet, totisque furens exquireret agris, / Quas poscebat aquas sitiens in corde venenum.
<lucan. 9.750>	Ille vel in Tanain missus Rhodanumque Padumque / Arderet, Nilumque bibens per rura vagantem.
<lucan. 9.752>	Accessit morti Libye, fatisque minorem / Famam Dipsas habet, terris adiuta perustis.
<lucan. 9.754>	Scrutatur venas penitus squalentis arenae: /
<lucan. 9.756>	Nunc redit ad Syrtes, et fluctus accipit ore / Aequoreusque placet, sed non sibi sufficit, humor.
<lucan. 9.757>	Nec sentit fatique genus mortemque veneni, / Sed putat esse sitim, ferroque aperite tumentes / Sustinuit venas, atque os implere cruore.
<lucan. 9.760>	Iussit signa rapi propere Cato: discere nulli / Permissum est, hoc posse sitim.
<lucan. 9.762>	Sed tristior illa / Mors erat ante oculos: miserique in crure Sabelli / Seps stetit exiguus, quem flexo dente tenacem / Avulsitque manu, piloque adfixit arenis: /
<lucan. 9.766>	Parva modo serpens; sed qua non ulla cruentae / Tantum mortis habet.
<lucan. 9.767>	Nam plagae proxima circum / Fugit rapta cutis, pallentiaque ossa retexit.
<lucan. 9.768>	Iamque sinu laxo nudum est sine corpore vulnus; / Membra natant sanie: surae fluxere: sine ullo / Tegmine poples erat: femorum quoque musculus omni / Liquitur, et nigra distillant inguina tabe.
<lucan. 9.772>	Dissiluit stringens uterum membrana, fluuntque / Viscera: nec, quantum toto de corpore debet, / Effluit in terras: saevum sed membra venenum / Decoquit; in minimum mox contrahit omnia virus / Vincula nervorum, et laterum contexta, cavumque / Pectus, et abstrusum fibris vitalibus, omne / Quidquid homo est, aperit pestis.
<lucan. 9.779>	Natura profana / Morte patet: manant humeri fortesque lacerti: /
<lucan. 9.781>	Colla caputque fluunt.
<lucan. 9.781>	Calido non ocius Austro / Nix resoluta cadit, nec solem cera sequetur.
<lucan. 9.782>	Parva loquor, corpus sanie stillasse perustum: /
<lucan. 9.784>	Hoc et flamma potet.
<lucan. 9.784>	Sed quis rogus abstulit ossa / Haec quoque discedunt, putresque secuta medullas / Nulla manere sinunt rapidi vestigia fati.
<lucan. 9.786>	Cyniphias inter pestes tibi palma nocendi est; / Eripiunt omnes animam, tu sola cadaver.
<lucan. 9.788>	Ecce subit fades leto diversa fluenti / Nasidium Marsi cultorem torridus agri / Percussit Prester.
<lucan. 9.791>	Illi rubor igneus ora / Succendit, tenditque cutem, pereunte figura, / Miscens cuncta tumor, toto iam corpore maior: /
<lucan. 9.794>	Humanumque egressa modum, super omnia membra / Efflatur sanies: late pollente veneno, / Ipse latet penitus congesto corpore mersus: /
<lucan. 9.797>	Nec lorica tenet distenti corporis auctum.
<lucan. 9.797>	Spumeus accenso non sic exundat aheno / Undarum cumulis: nec tantos carbasa Coro / Curvavere sinus.
<lucan. 9.800>	Tumidos iam non capit artus / Informis globus, et confuso pondere truncus.
<lucan. 9.801>	Intactum, volucrum rostris epulasque daturum / Haud impune feris, non ausi tradere busto, / Nondum stante modo, crescens fugere cadaver.
<lucan. 9.804>	Sed maiora parant Libycae spectacula pestes.
<lucan. 9.805>	Impressit dentes Haemorrhois aspera Tullo / Magnanimo iuveni, miratorique Catonis.
<lucan. 9.807>	Utque solet pariter totis se effundere signis / Corycii pressura croci: sic omnia membra / Emisere simul rutilum pro sanguine virus.
<lucan. 9.810>	Sanguis erant lacrimae: quaecumque foramina novit / Humor, ab his largus manat cruor: ore redundant, / Et patulae nares: sudor rubet: omnia plenis / Membra fluunt venis: totum est pro vulnere corpus, / At tibi, Leve miser, fixus praecordia pressit / Nilaca serpente cruor: nulloque dolore / Testatus morsus, subita caligine mortem / Accipis, et Stygias somno descendis ad umbras.
<lucan. 9.818>	Non tam veloci corrumpunt pocula leto, / Stipite quae diro [virgas mentita Sabinas / Toxica fatilegi] carpunt matura Sabaei.
<lucan. 9.821>	Ecce procul saevus sterilis se robore trunci / Torsit et immisit (iaculum vocat Africa) serpens: /
<lucan. 9.824>	Perque caput Paulli transactaque tempora fugit.
<lucan. 9.824>	Nil ibi virus agit: rapuit cum vulnere fatum.
<lucan. 9.825>	Deprensum est, quae funda rotat, quam lenta volarent.
<lucan. 9.826>	Quam segnis Scythicae strideret arundinis aer.
<lucan. 9.827>	Quid prodest miseri Basiliscus cuspide Murri / Transactuas?
<lucan. 9.829>	Velox currit per tela venenum, / Invaditque manum: quam protinus ille retecto / Ense ferit, totoque simul demittit ab armo; / Exemplarque sui spectans miserabile leti / Stat tutus, pereunte manu.
<lucan. 9.833>	Quis fata putaret / Scorpion aut vires maturae mortis habere.
<lucan. 9.834>	Ille minax nodis, et recto verbere saevus, / Teste tulit coelo victi decus Orionis.
<lucan. 9.836>	Quis calcare tuas metuat, Solpuga, latebras?
<lucan. 9.837>	Et tibi dant Stygiae ius in sua fila sorores.
<lucan. 9.838>	Sic nec clara dies nec nox dabat atra quietem / Suspecta est miseris in qua tellure iacebant.
<lucan. 9.840>	Nam neque congestae struxere cubilia frondes / Nec culmis crevere tori: sed corpora fatis / Expositi volvuntur humo, calidoque vapore / Adliciunt gelidas nocturno frigore pestes: /
<lucan. 9.845>	Innocuosque diu rictus torpente veneno / Inter membra fovent.
<lucan. 9.846>	Nec, quae mensura viarum, / Quisve modus, norant, coelo duce.
<lucan. 9.847>	Saepe querentes, / Reddite, di, clamant, miseris, quae fugimus, arma: /
<lucan. 9.849>	Reddite Thessaliam.
<lucan. 9.849>	Patimur cur segnia fata / In gladios iurata manus?
<lucan. 9.850>	Pro Caesare pugnant / Dipsades, et peragunt civilia bella cerastae.
<lucan. 9.851>	Ire libet, qua zona rubens atque axis inustus / Solis equis: iuvat aetheriis adscribere caussis, / Quod peream, coeloque mori.
<lucan. 9.854>	Nil, Africa, de te, / Nec de te, natura, queror: tot monstra ferentem, / Gentibus ablatum, dederas serpentibus orbem: /
<lucan. 9.857>	Impatienseque solum Cereris, cultore negato, / Damnasti, atque homines voluisti deesse venenis.
<lucan. 9.858>	In loca serpentum nos venimus: accipe poenas, / Tu, quisquis superum, commercia nostra perosus, / Hinc torrente plaga, dubiis hinc Syrtibus orbem / Abrumpens, medio posuisti limite mortes.
<lucan. 9.862>	Per secreta tui bellum civile recessus / Vadit; et arcani miles tibi conscius orbis / Claustra petit mundi.
<lucan. 9.865>	Forsan maiora supersunt / Ingressis.
<lucan. 9.866>	Coeunt ignes stridentibus undis, / Et premitur natura poli.
<lucan. 9.867>	Sed longius ista / Nulla iacet tellus, quam fama cognita nobis / Tristia regna Iubae.
<lucan. 9.869>	Quaeremus forsitan istas / Serpentum terras;    habet et solatia coelum: /
<lucan. 9.871>	Vivit adhuc aliquid.
<lucan. 9.871>	Patriae non arva requiro, / Europamque, alios soles, Asiamque, videntem: /
<lucan. 9.873>	Qua te parte poli, qua te tellure reliqui, / Africa?
<lucan. 9.874>	Cyrenis etiam nunc bruma rigebat.
<lucan. 9.874>	Exiguane via legem convertimus anni?
<lucan. 9.875>	Imus in adversos axes: evolvimur orbe: /
<lucan. 9.877>	Terga damus ferienda Noto.
<lucan. 9.877>	Nunc forsitan ipsa est / Sub pedibus iam Roma meis.
<lucan. 9.878>	Solatia fati / Haec petimus: veniant hostes, Caesarque sequatur, / Qua fugimus.
<lucan. 9.880>	Sic dura suos patienia questus / Exonerat: cogit tantos tolerare labores / Summa ducis virtus, qui nuda fusus arena / Excubat, atque omni Fortunam provocat hora.
<lucan. 9.883>	Omnibus unus adest fatis; quocumque vocatur, / Advolat, atque ingens meritum maiusque salute / Contulit, in letum vires: puduitque gementem / Illo teste mori.
<lucan. 9.887>	Quod ius habuisset in ipsum / Ulla lues?
<lucan. 9.888>	Casus alieno pectore vincit / Spectatorque docet, magnos nil posse dolores.
<lucan. 9.889>	Vix miseris serum tanto lassata periclo / Auxilium Fortuna dedit.
<lucan. 9.891>	Gens unica terras / Incolit a saevo serpentum innoxia morsu, / Marmaridae Psyili: par lingua potentibus herbis: /
<lucan. 9.894>	Ipse cruor tutus, nullumque admittere virus, / Vel cantu cessante, potest.
<lucan. 9.895>	Natura locorum / Iussit, ut immunes mixti serpentibus essent / Profuit in mediis sedem posuisse venenis / Pax illis cum morte data est.
<lucan. 9.898>	Fiducia tanta est / Sanguinis: in terras parvus cum decidit infans, / Ne qua sit externae Veneris mixtura timentes, / Letifera dubios explorant aspide partus.
<lucan. 9.901>	Utque Iovis volucer, calido cum protulit ovo / Implumes natos, solis convertit ad ortus: /
<lucan. 9.904>	Qui potuere pati radios, et lumine recto / Sustinuere diem coeli, servantur in usus; / Qui Phoebo cessere, iacent: sic pignora gentis / Psyllus habet, si quis tactos non horruit angues, / Si quis donatis lusit serpentibus infans.
<lucan. 9.908>	Nec solum gens illa sua contenta salute: /
<lucan. 9.910>	Excubat hospitibus, contraque nocentia monstra / Psyllus adest populis.
<lucan. 9.911>	Qui, tunc Romana secutus / Signa, simul iussit statui tentoria ductor, / Primum, quas valli spatium comprendit, arenas / Expurgat cantu, verbisque fugantibus angues.
<lucan. 9.914>	Ultima castrorum medicatus circuit ignis.
<lucan. 9.915>	Hic ebulum stridet, peregrinaque galbana sudant, / Et tamarix non laeta comis, Eoaque costus, / Et panacea potens, et Thessala centaurea: /
<lucan. 9.919>	Peucedanumque sonat flammis, Erycinaque thapsos; / Et larices fumoque gravem serpentibus urunt / Abrotanum, et longe nascentis cornua cervi.
<lucan. 9.921>	Sic nox tuta viris.
<lucan. 9.922>	At si quis peste diurna / Fata trahit, tunc sunt magicae miracula gentis, / Psyllorumque ingens et rapti pugna veneni.
<lucan. 9.924>	Nam primum tacta designat membra saliva, / Quae cohibet virus, retinetque in vulnere pestem.
<lucan. 9.926>	Plurima tum volvit spumanti carmina lingua / Murmure continuo, nec dant suspiria cursus / Vulneris, aut minimum patiuntur fata tacere.
<lucan. 9.929>	Saepe quidem pestis nigris inserta medullis / Excantata fugit: sed si quod tardius audit / Virus, et elicitum iussumque exire repugnat, / tunc superincumbens pallentia vulnera lambit, / Ore venena trahens, et siccat dentibus artus, / Extractamque tenens gelido de corpore mortem / Exspuit: et cuius morsus superaverit anguis, / Iam promtum Psyllis vel gustu nosse veneni.
<lucan. 9.937>	Hoc igitur melior tandem Romana iuventus / Auxilio, late squalentibus errat in arvis.
<lucan. 9.939>	Bis positis Phoebe flammis, bis luce recepta / Vidit arenivagum surgens fugiensque Catonem.
<lucan. 9.941>	Iamque illis magis atque magis durescere pulvis / Coepit, et in terram Libye spissata reverti.
<lucan. 9.943>	Iamque procul rarae nemorum se tollere frondes: /
<lucan. 9.945>	Surgere congesto non culta mapalia culmo.
<lucan. 9.945>	Quanta dedit miseris melioris gaudia terrae, / Cum primum saevos contra videre leones!
<lucan. 9.947>	Proxima Leptis erat, cuius statione quietam / Exegere hiemem, nimbis flammisque carentem.
<lucan. 9.949>	Caesar ut Emathia satiatus clade recessit, / Caetera curarum proiecit pondera, soli / Intentus genero: cuius vestigia frustra / Terris sparsa legens, fama duce tendit in undas, / Threiciasque legit fauces, et amore notatum / Aequor, et Heroas lacrimoso litore turres, / Qua pelago nomen Nepheleias abstulit Helle.
<lucan. 9.956>	Non Asiam brevioris aquae disterminat usquam / Fluctus ab Europa, quamvis Byzantion arcto / Pontus et ostriferam dirimat Chalcedona cursu, / Euxinumque ferens parvo ruat ore Propontis.
<lucan. 9.960>	Sigeasque petit famae mirator arenas, / Et Simoentis aquas, et Graio nobile busto / Rhoetion, et multum debentes vatibus umbras.
<lucan. 9.963>	Circuit exustae nomen memorabile Troiae, / Magnaque Phoebei quaerit vestigia muri.
<lucan. 9.965>	Iam silvae steriles et putres robore trunci / Assaraci pressere domos, et templa deorum / Iam lassa radice tenent: ac tota teguntur / Pergama dumetis: etiam periere ruinae.
<lucan. 9.969>	Adspicit Hesiones scopulos, silvasque latentes, / Anchisae thalamos; quo iudex sederit antro: /
<lucan. 9.972>	Unde puer raptus coelo: quo vertice Nais / Luserit Oenone: nullum est sine nomine saxum.
<lucan. 9.973>	Insicus in sicco serpentem pulvere rivum / Transierat, qui Xanthus erat.
<lucan. 9.975>	Securus in alto / Gramine ponebat gressus; Phryx incola manes / Hectoreos calcare vetat.
<lucan. 9.977>	Discussa iacebant / Saxa, nec ullius faciem servantia sacri; / Herceas, monstrator ait, non respicis aras?
<lucan. 9.979>	O sacer et magnus vatum labor, omnia fato / Eripis, et populis donas mortalibus aevum.
<lucan. 9.981>	Invidia sacrae, Caesar, ne tangere famae: /
<lucan. 9.983>	Nam, si quid Latiis fas est promittere Musis, / Quantum Smyrnaei durabunt vatis honore, / Venturi me teque legent: Pharsalia nostra / Vivet, et a nullo tenebris damnabimur aevo.
<lucan. 9.986>	Ut ducis implevit visus veneranda vetustas, / Erexit subitas congestu cespitis aras, / Votaque thuricremos non irrita fudit in ignes.
<lucan. 9.989>	Di cinerum, Phrygias colitis quicumque ruinas, / Aeneaeque mei, quos nunc Lavinia sedes / Servat et Alba, lares, et quorum lucet in aris / Ignis adhuc Phrygius, nullique adspecta virorum / Pallas, in abstruso pignus memorabile templo, / Gentis Iuleae vestris clarissimus aris / Dat pia tura nepos, et vos in sede priori / Rite vocat: date felices in cetera cursus.
<lucan. 9.997>	Restituam populos: grata vice moenia reddent / Ausonidae Phrygibus, Romanaque Pergama surgent.
<lucan. 9.999>	Sic fatus, repetit classes, et tota secundis / Vela dedit Coris; avidusque urgente procella / Iliacas pensare moras, Asiamque potentem / Praevehitur, pelagoque Rhodon spumante reliquit.
<lucan. 9.1003>	Septima nox, Zephyro numquam laxante rudentes, / Ostendit Phariis Aegyptia litora flammis.
<lucan. 9.1005>	Sed prius orta dies nocturnam lampada texit, / Quam tutas intraret aquas.
<lucan. 9.1007>	Ibi plena tumultu / Litora, et incerto turbatas murmure voces / Accipit: ac, dubiis veritus se credere regnis, / Abstinuit tellure rates.
<lucan. 9.1010>	Sed dira satelles / Regis dona ferens, medium provectus in aequor, / Colla gerit Magni, Phario velamine tecta, / Ac prius infanda commendat crimina voce: /
<lucan. 9.1014>	Terrarum domitor, Romanae maxime gentis, / Et, quod adhuc nescis, genero secure perempto; / Rex tibi Pellaeus terrae pelagique labores / Donat et , Emathiis quod solum defuit armis, / Exhibet: absenti bellum civile peractum est.
<lucan. 9.1018>	Thessalicas Magnus quarens reparare ruinas, / Ense iacet nostro: tanto te pignore, Caesar, / Emimus: hoc tecum percussum est sanguine foedus.
<lucan. 9.1021>	Accipe regna Phari, nullo quaesita cruore: /
<lucan. 9.1023>	Accipe Niliaci ius gurgitis: accipe, quidquid / Pro Magni cervice dares; dignumque clientem / Castris crede tuis, cui tantum fata licere / In generum voluere tuum.
<lucan. 9.1026>	Nec vile putaris / Hoc meritum, nobis facili quod caede peractum est.
<lucan. 9.1027>	Hospes avitus erat: depulso sceptra parenti / Reddiderat.
<lucan. 9.1029>	Quid plura feram?
<lucan. 9.1029>	tu nomina tanto / Invenies operi, vel famam consule mundi.
<lucan. 9.1030>	Si scelus est, plus te nobis debere fateris, / Quod scelus hoc non ipse facis.
<lucan. 9.1032>	Sic fatus, opertum / Detexit tenuitque caput.
<lucan. 9.1033>	Iam languida morte / Effigies habitum noti mutaverat oris.
<lucan. 9.1034>	Non primo Caesar damnavit munera vis, / Avertitque oculos: vultus, dum crederet, haesit.
<lucan. 9.1036>	Utque fidem vidit sceleris, tutumque putavit / Iam bonus esse socer; lacrimas non sponte cadentes / Effudit, gemitusque expressit pectore laeto, / Non aliter manifesta putans abscondere mentis / Gaudia, quam lacrimis: meritumque immane tyranni / Destruit, et generi mavult lugere revulsum, / Quam debere, caput.
<lucan. 9.1043>	Qui duro membra senatus / Calcarat vultu, qui sicco lumine campos / Viderat Emathios, uni tibi, Magne, negare / Non audet gemitus.
<lucan. 9.1046>	O sors durissima fati!
<lucan. 9.1046>	Hunccine tu, Caesar, scelerato Marte petisti, / Qui tibi flendus erat?
<lucan. 9.1048>	Non mixti foedera tangunt / Te generis, nec nata iubet moerere neposque?
<lucan. 9.1049>	Credis apud populos Pompeii nomen amantes / Hoc castris prodesse tuis?
<lucan. 9.1051>	Fortasse tyranni / Tangeris invidia, captique in viscera Magni / Hoc aliis licuisse doles, quererisque perisse / Vindictam belli, raptumque e iure superbi / Victoris generum.
<lucan. 9.1055>	Quisquis te flere coegit / Impetus, a vera longe pietate recessit.
<lucan. 9.1056>	Scilicet hoc animo terras atque aequora lustras, / Necubi suppressus pereat gener?
<lucan. 9.1058>	O bene rapta / Arbitrio mors ista tuo!
<lucan. 9.1059>	Quam magna remisit / Crimina Romano tristis Fortuna pudori, / Quod te non passa est misereri, perfide, Magni / Viventis!
<lucan. 9.1062>	Nec non his fallere vocibus audet, / Adquiritque fidem simulati fronte doloris: /
<lucan. 9.1064>	Aufer ab adspectu nostro funesta, satelles, / Regis dona tui: peius de Caesare vestrum, / Quam de Pompeio, meruit scelus.
<lucan. 9.1066>	Unica belli / Praemia civilis, victis donare salutem, / Perdidimus.
<lucan. 9.1068>	Quodsi Phario germana tyranno / Non invisa foret, potuissem reddere regi, / Quod meruit, fratrique tuum pro munere tali / Misissem, Cleopatra, caput.
<lucan. 9.1071>	Secreta quid arma / Movit, et inseruit nostro sua tela labori?
<lucan. 9.1072>	Ergo in Thessalicis Pellaeo fecimus arvis / Ius gladio?
<lucan. 9.1074>	vestris quaesita licentia regnis?
<lucan. 9.1074>	Non tuleram Magnum mecum Romana regentem: /
<lucan. 9.1076>	Te, Ptolemaee, feram?
<lucan. 9.1076>	Frustra civilibus armis / Miscuimus gentes, si qua est hoc orbe potestas / Altera, quam Caesar: si tellus ulla duorum est.
<lucan. 9.1078>	Vertissem Latias a vestro litore proras: /
<lucan. 9.1080>	Famae cura vetat, ne non damnasse ruentam, / Sed videar timuisse, Pharon.
<lucan. 9.1081>	Nec fallere vos me / Credite victorem.
<lucan. 9.1082>	Nobis quoque tale paratum / Litoris hospitium.
<lucan. 9.1083>	Ne sic mea colla gerantur, / Thessaliae Fortuna facit.
<lucan. 9.1084>	Maiore profecto, / Quam metui poterat, discrimine gessimus arma; / Exsilium generique minas Romamque timebam: /
<lucan. 9.1087>	Poena fugae Ptolemaeus erat.
<lucan. 9.1087>	Sed parcimus annis, / Donamusque nefas.
<lucan. 9.1088>	Sciat hac pro caede tyrannus / Nil venia plus posse dari.
<lucan. 9.1089>	Vos condite busto / Tanti colla ducis: sed non, ut crimina solum / Vestra tegat tellus; iusto date thura sepulchro / Et placate caput, cineresque in litore fusos / Colligite, atque unam sparsis date manibus urnam.
<lucan. 9.1093>	Sentiat adventum soceri, vocesque querentis / Audiat umbra pias.
<lucan. 9.1095>	Dum nobis omnia praefert, / Dum vitam Phario mavult debere clienti, / Laeta dies rapta est populis: concordia mundo / Nostra perit.
<lucan. 9.1098>	Caruere deis mea vota secundis, / Ut te complexus, positis felicibus armis, / Adfectus abs te veteres vitamque rogarem, / Magne, tuam: dignaque satis mercede laborum / Contentus, par esse tibi, tunc pace fideli / Fecissem, ut victus posses ignoscere divis / Fecisses, ut Roma mihi.
<lucan. 9.1104>	Nec, talia fatus, / Invenit fletus comitem, nec turba querenti / Credidit: abscondunt gemitus, et pectora laeta / Fronte tegunt, hilaresque nefas spectare cruentum / (O bona libertas!)
<lucan. 9.1108>	cum Caesar lugeat, audeat.
<lucan. 10.1>	Ut primum terras, Pompeii colla secutus, / Adtigit, et diras calcavit Caesar arenas: /
<lucan. 10.3>	Pugnavit Fortuna ducis fatumque nocentis / Aegypti, regnum Lagi Romana sub arma / Iret, an eriperet mundo Memphiticus ensis / Victoria victique caput.
<lucan. 10.6>	Tua profuit umbra, / Magne, tui socerum rapuere a sanguine manes.
<lucan. 10.7>	[Ne populus post te Nilum Romanus amaret.
<lucan. 10.9>	Inde Paraetoniam fertur securus in urbem / Pignore tam saevi sceleris, sua signa secutus.
<lucan. 10.10>	Sed fremitu vulgi, fasces et iura querentis / Inferri Romana suis, discordia sensit / Pectora et ancipites animos, Magnumque perisse / Non sibi.
<lucan. 10.14>	Tum vultu semper celante timorem, / Intrepidus superum sedes et templa vetusti / Numinis, antiquas Macetum testantia vires, / Circuit: et, nulla captus dulcedine rerum, / Non auro cultuque deum, non moenibus urbis, / Effossum tumulis cupide descendit in antrum.
<lucan. 10.19>	Illic Pellaei proles vesana Philippi, / Felix praedo, iacet, terrarum vindice fato / Raptus.
<lucan. 10.22>	Sacratis totum spargenda per orbem / Membra viri posuere adytis.
<lucan. 10.23>	Fortuna pepercit / Manibus, et regni duravit ad ultima fatum.
<lucan. 10.24>	Nam sibi libertas umquam si redderet orbem, / Ludibrio servatus erat, non utile mundo / Editus exemplum, terras tot posse sub uno / Esse viro.
<lucan. 10.28>	Macetum fines latebrasque suorum / Deseruit, victasque patri despexit Athenas: /
<lucan. 10.30>	Perque Asiae populos fatis urgentibus actus / Humana cum strage ruit, gladiumque per omnes / Exegit gentes: ignotos miscuit amnes, / Persarum Euphraten, Indorum sanguine Gangen: /
<lucan. 10.34>	Terrarum fatale malum, fulmenque, quod omnes / Percuteret pariter populos, et sidus inicum / Gentibus.
<lucan. 10.36>	Oceano classes inferre parabat / Exteriore mari.
<lucan. 10.37>	Non illi flamma, nec undae, / Nec sterilis Libye, nec Syrticus obstitit Ammon.
<lucan. 10.38>	Isset in occasus, mundi devexa secutus, / Ambissetque polos, Nilumque a fonte bibisset: /
<lucan. 10.41>	Occurrit suprema dies, naturaque solum / Hunc potuit finem vesano ponere regi; / Qui secum invidia, qua totum ceperat orbem, / Abstulit imperium; nulloque herede relicto / Totius fati, lacerandas praebuit urbes.
<lucan. 10.45>	Sed cecidit, Babylone sua Parthoque verendus.
<lucan. 10.46>	Pro pudor!
<lucan. 10.47>	Eoi propius timuere sarissas, / Quam nunc pila timent, populi.
<lucan. 10.48>	Licet usque sub Arcton / Regnemus, Zephyrique domos terrasque premamus / Flagrantis post terga Noti: cedemus in ortus / Arsacidum domino.
<lucan. 10.51>	Non felix Parthia Crassis / Exiguae secura fuit provincia Pellae.
<lucan. 10.52>	Iam, Pelusiaco veniens a gurgite Nili, / Rex puer imbellis populi sedaverat iras; / Obside quo pacis Pellaea tutus in aula / Caesar erat: cum se parva Cleopatra biremi, / Corrupto custode Phari laxare catenas, / Intulit Emathiis, ignaro Caesare, tectis; / Dedecos Aegypti, Latii feralis Erinnys, / Romano non casta malo.
<lucan. 10.60>	Quantum impulit Argos / Iliacasque domos facie Spartana nocenti, / Hesperios auxit tantum Cleopatra furores.
<lucan. 10.62>	Terruit ilia suo, si fas, Capitolia sistro, / Et Romana petit imbelli signa Canopo, / Caesare captivo Pharios ductura triumphos: /
<lucan. 10.66>	Leucadioque fuit dubius sub gurgite casus, / An mundum ne nostra quidem matrona teneret.
<lucan. 10.67>	Hoc animi nox ilia dedit, quae prima cubili / Miscuit incestam ducibus Ptolemaida nostris.
<lucan. 10.69>	Quis tibi vesani veniam non donet amoris, / Antoni, durum cum Caesaris hauserit ignes / Pectus, et in media rabie, medioque furore, / Et Pompeianis habitata manibus aula, / Sanguine Thessalicae cladis perfusus adulter / Admisit Venerem curis, et miscuit armis / Illicitosque toros, et non ex coniuge partus?
<lucan. 10.76>	Pro pudor!
<lucan. 10.77>	oblitus Magni, tibi, Iulia, fratres / Obscena de matre dedit: partesque fugatas / Passus in extremis Libyae coalescere regnis, / Tempora Niliaco turpis dependit amori, / Dum donare Pharon, dum non sibi vincere mavult.
<lucan. 10.81>	Quem, formae confisa suae, Cleopatra sine ullis / Tristis adit lacrimis, simulatum comta dolorem, / Qua decuit, veluti laceros dispersa capillos, / Et sic orsa loqui: Si qua est, o maxime Caesar, / Nobilitas, Pharii proles clarissima Lagi, / Exsul in aeternum, sceptris depulsa paternis, / Si tua restituat veteri me dextera fato, / Complector regina pedes.
<lucan. 10.89>	Tu gentibus aequum / Sidus ades nostris.
<lucan. 10.90>	Non urbes prima tenebo / Femina   Niliacas:    nullo discrimine sexus / Reginam scit ferre Pharos.
<lucan. 10.92>	Lege summa perempti / Verba patris, qui iura mihi communia regni / Et thalamos cum fratre dedit.
<lucan. 10.94>	Puer ille sororem, / Sit modo liber, amat: sed habet sub iure Pothini / Adfectus ensesque suos.
<lucan. 10.96>	Nil ipsa paterni / Iuris inire peto: culpa tantoque pudore / Solve domum: remove funesta satellitis arma, / Et regem regnare iube.
<lucan. 10.99>	Quantosne tumores / Mente gerit famulus, Magni cervice revulsa!
<lucan. 10.100>	Iam tibi (sed procul hoc avertant fata) minatur.
<lucan. 10.101>	Sat fuit indignum, Caesar, mundoque tibique, / Pompeiam facinus meritumque fuisse Pothini.
<lucan. 10.103>	Nequidquam duras tentasset Caesaris aures: /
<lucan. 10.105>	Vultus adest precibus, faciesque incesta perorat.
<lucan. 10.105>	Exigit infandam, corrupto iudice, noctem.
<lucan. 10.106>	Pax ubi parta duci donisque ingentibus emta est, / Excepere epulae tantarum gaudia rerum: /
<lucan. 10.109>	Explicuitque suos magno Cleopatra tumultu / Nondum translatos Romana in saecula luxus.
<lucan. 10.110>	Ipse locus templi, quod vix corruptior aetas / Exstruat, instar erat: laqueataque tecta ferebant / Divitias, crassumque trabes absconderat aurum.
<lucan. 10.113>	Nec summis crustata domus sectisque nitebat / Marmoribus: stabatque sibi non segnis Achates / Purpureusque lapis; totaque effusus in aula / Calcabatur Onyx.
<lucan. 10.117>	Hebenus Meroetica vastos / Non operit postes, sed stat pro robore vili, / Auxilium, non forma, domus.
<lucan. 10.119>	Ebur atria vestit, / Et subfixa manu foribus testudinis Indae / Terga sedent, crebro maculas distincta smaragdo.
<lucan. 10.121>	Fulget gemma toris, et iaspide fulva supellex: /
<lucan. 10.123>	Strata micant: Tyrio quorum pars maxima suco / Cocta diu, virus non uno duxit aheno; / Pars auro plumata nitet; pars ignea cocco, / Ut mos est Phariis miscendi licia telis.
<lucan. 10.126>	Tum famulae numerus turbae, populusque minister; / Discolor hos sanguis, alios distinxerat aetas: /
<lucan. 10.129>	Haec Libycos, pars tam flavos gerit alter crines, / Ut nullis Caesar Rheni se dicat in arvis / Tam rutilas vidisse comas; pars sanguinis usti, / Torta caput, refugosque gerens a fronte capillos.
<lucan. 10.132>	Nec non infelix ferro mollita iuventus / Atque exsecta virum.
<lucan. 10.134>	Stat contra fortior aetas, / Vix ulla fuscante tamen lanugine malas.
<lucan. 10.135>	Discubuere illic reges, maiorque potestas / Caesar: et immodice formam fucata nocentem, / Nec sceptris contenta suis, nec fratre marito, / Plena maris rubri spoliis, colloque comisque / Divitias Cleopatra gerit, cultuque laborat.
<lucan. 10.140>	Candida Sidonio perlucent pectora filo, / Quod Nilotis acus compressum pectine Serum / Solvit, et extenso laxavit stamina velo.
<lucan. 10.143>	Dentibus hic niveis sectos Atlantide silva / Imposuere orbes; quales ad Caesaris ora / Nec capto venere Iuba.
<lucan. 10.146>	Pro!
<lucan. 10.146>	caecus et amens / Ambitione furor, civilia bella gerenti / Divitias aperire suas, incendere mentem / Hospitis armati.
<lucan. 10.149>	Non sit licet ille nefando / Marte paratus opes mundi quaesisse ruina: /
<lucan. 10.151>	Pone duces priscos et nomina pauperis aevi, / Fabricios Curiosque graves: hic ille recumbat / Sordidus Hetruscis abductus Consul aratris, / Optabit patriae talem duxisse triumphum.
<lucan. 10.154>	Infudere epulas auro, quod terra, quod aer, / Quod pelagus Nilusque dedit, quod luxus inani / Ambitione furens toto quaesivit in orbe, / Non mandante fame.
<lucan. 10.158>	Multas volucresque ferasque / Aegypti posuere deos: manibusque ministrat / Niliacas crystallus aquas: gemmaeque capaces / Excepere merum, sed non Mareotidos uvae, / Nobile sed paucis senium cui contulit annis / Indomitum Meroe cogens spumare Falernum.
<lucan. 10.163>	Accipiunt sertas nardo florente coronas, / Et numquam fugiente rosa: multumque madenti / Infudere comae, quod nondum evanuit aura / Cinnamon, externa nec perdidit aera terra: /
<lucan. 10.168>	Advectumque recens vicinae messis amomum.
<lucan. 10.168>	Discit opes Caesar spoliati perdere mundi, / Et gessisse pudet genero cum paupere bellum, / Et caussas Martis Phariis cum gentibus optat.
<lucan. 10.171>	Postquam epulis Bacchoque modum lassata voluptas / Imposuit, longis Caesar producere noctem / Inchoat adloquiis: summaque in sede iacentem / Linigerum placidis compellat Achorea dictis: /
<lucan. 10.176>	O sacris devote senex, quodque arguit aetas, / Non neglecte deis, Phariae primordia gentis, / Terrarumque situm, vulgique edissere mores, / Et ritus formasque deum: quodcumque vetustis / Insculptum est adytis, profer, noscique volentes / Prode deos.
<lucan. 10.181>	Si Cecropium sua sacra Platonem / Maiores docuere tui: quis dignior umquam / Hoc fuit auditu, mundique capacior hospes?
<lucan. 10.183>	Fama quidem generi Pharias me duxit ad urbes, / Sed tamen et vestri.
<lucan. 10.185>	Media inter proelia semper / Stellarum coelique plagis superisque vacavi, / Nec meus Eudoxi vincetur Fastibus annus.
<lucan. 10.187>	Sed cum tanta meo vivat sub pectore virtus, / Tantus amor veri, nihil est quod noscere malim, / Quam fluvii caussas per saecula tanta latentes, / Ignotumque caput.
<lucan. 10.191>	Spes sit mihi certa videndi / Niliacos fontes, bellum civile relinquam.
<lucan. 10.192>	Finierat, contraque sacer sic orsus Achoreus: /
<lucan. 10.194>	Fas mihi, magnorum, Caesar, secreta parentum / Prodere, ad hoc aevi populis ignota profanis.
<lucan. 10.195>	Sit pietas aliis, miracula tanta silere: /
<lucan. 10.197>	Ast ego coelicolis gratum reor, ire per omnes / Hoc opus, et sacras populis notescere leges.
<lucan. 10.198>	Sideribus, quae sola fugam moderantur Olympi, / Occurruntque polo, diversa potentia prima / Mundi lege data est.
<lucan. 10.201>	Sol tempora dividit anni, / Mutat nocte diem, radiisque potentibus astra / Ire vetat, cursuque vagos statione moratur.
<lucan. 10.203>	Luna suis vicibus Tethyn terrenaque miscet.
<lucan. 10.204>	Frigida Saturno glacies et zona nivalis / Cessit.
<lucan. 10.206>	Habet ventos incertaque fulmina Mavors.
<lucan. 10.206>	Sub Iove temperies et numquam turbidus aer.
<lucan. 10.207>	At fecunda Venus cunctarum semina rerum / Possidet; immensae Cyllenius arbiter undae est.
<lucan. 10.209>	Hunc ubi pars coeli tenuit, qua mixta Leonis / Sidera sunt Cancro, rapidos qua Sirius ignes / Exerit, et varii mutator circulus anni / Aegoceron Cancrumque tenet, cui subdita Nili / Ora latent: quae cum dominus percussit aquarum / Igne superiecto, tunc Nilus fonte soluto / Exit, ut Oceanus lunaribus incrementis / Iussus adest, auctusque suos non ante coarctat, / Quam nos aestivas a sole receperit horas.
<lucan. 10.218>	Vana fides veterum, Nilo, quo crescat in arva, / Aethiopum prodesse nivis.
<lucan. 10.220>	Non Arctos in illis / Montibus, aut Boreas.
<lucan. 10.221>	Testis tibi sole perusti / Ipse color populi, calidique vaporibus Austri.
<lucan. 10.222>	Adde, quod omne caput fluvii, quodcumque soluta / Praecipitat glaces, ingresso vere tumescit / Prima tabe nivis: Nilus neque suscitat undas / Ante Canis radios, nec ripis adligat amnem / Ante parem nocti, Libra sub iudice, Phoebum.
<lucan. 10.227>	Inde etiam leges aliarum nescit aquarum: /
<lucan. 10.229>	Nec tumet hibernus, quum, longe sole remoto, / Officiis caret unda suis: dare iussus iniquo / Temperiem coelo, mediis aestatibus exit.
<lucan. 10.231>	Sub torrente plaga, ne terras dissipet ignis, / Nilus adest mundo, contraque incensa Leonis / Ora tumet: Cancroque suam torrente Syenen, / Imploratus adest: nec campos liberat undis, / Donec in autumnum declinet Phoebus, et umbras / Extendat Meroe.
<lucan. 10.237>	Quis caussas reddere possit / Sic iussit natura parens decurrere Nilum: /
<lucan. 10.239>	Sic opus est mundo.
<lucan. 10.239>	- Zephyros quoque vana vetustas / His adscribit aquis, quorum stata tempora flatus / Continuique dies, et in aera longa potestas: /
<lucan. 10.242>	Vel quod ab occiduo pellunt tot nubila coelo / Trans Noton, et fluvio cogunt incumbere nimbos: /
<lucan. 10.244>	Vel quod aquas toties rumpentis litora Nili / Adsiduo feriunt, coguntque resistere fluctus / Ille mora cursus adversique obiice ponti / Aestuat in campos.
<lucan. 10.247>	-  Sunt, qui spiramina terris / Esse putant, magnosque cavae compagis hiatus.
<lucan. 10.248>	Commeat hac penitus tacitis discursibus unda, / Frigore ab Arctoo medium revocata sub axem, / Cum Phoebus pressit Meroen, tellusque perusta / Illuc duxit aquas.
<lucan. 10.252>	Trahitur Gangesque Padusque / Per tacitum mundi.
<lucan. 10.253>	Tunc omnia flumina Nilus / Uno fonte vomens non uno gurgite perfert.
<lucan. 10.254>	Rumor, ab Oceano, qui terras adligat omnes, / Exundante procul violentum erumpere Nilum, / Aequoreosque sales longo mitescere tractu.
<lucan. 10.257>	Nec non Oceano pasci Phoebumque polumque / Credimus: hunc, caldi tetigit cum brachia Cancri, / Sol rapit, atque undae plus, quam quod digerat aer, / Tolitur.
<lucan. 10.261>	Hoc noctes referunt, Niloque refundunt.
<lucan. 10.261>	Ast ego, si tantam ius est mihi solvere litem, / Quasdam, Caesar, aquas post mundi sera peracti / Saecula, concussis terrarum erumpere venis, / Non id agente deo, quasdam compage sub ipsa / Cum toto coepisse reor, quas ille creator / Atque opifex rerum certo sub iure coercet.
<lucan. 10.267>	Quae tibi noscendi Nilum, Romane, cupido, / Et Phariis  Persisque fuit, Macetumque tyrannis: /
<lucan. 10.270>	Nullaque non aetas voluit conferre futuris / Notitiam: sed vincit adhuc natura latendi.
<lucan. 10.271>	Summus Alexander regum, quos Memphis adorat, / Invidit Nilo, misitque per ultima terrae / Aethiopum lectos: illos rubicunda perusti / Zona poli tenuit; Nilum videre calentem.
<lucan. 10.275>	Venit ad occasus mundique extrema Sesostris, / Et Pharios currus regum cervicibus egit: /
<lucan. 10.278>	Ante tamen, vestros amnes, Rhodanumque Padumque, / Quam Nilum, de fonte bibit.
<lucan. 10.279>	Vesanus in ortus / Cambyses longi populos pervenit ad aevi, / Defectusque epulis et pastus caede suorum, / Ignoto te, Nile, redit.
<lucan. 10.282>	Non fabula mendax / Ausa loqui de fonte tuo est.
<lucan. 10.283>	Ubicunque videris, / Quaereris: et nulli contingit gloria genti, / Ut Nilo sit laeta suo.
<lucan. 10.285>	Tua flumina prodam, / Qua deus, undarum colator, Nile, tuarum, / Te mihi isse dedit.
<lucan. 10.287>	Medio consurgis ab axe, / Ausus in ardentem ripas adtollere Cancrum: /
<lucan. 10.289>	In Borean is rectus aquis, mediumque Booten: /
<lucan. 10.290>	ursus in occasum flexu torquetur et ortus, / Nunc Arabum populis, Libycis nunc aequus arenis: /
<lucan. 10.292>	Teque vident primi, quaerunt tamen hi quoque, Seres, / Aethiopumque feris alieno gurgite campos: /
<lucan. 10.294>	Et te terrarum nescit cui debeat orbis.
<lucan. 10.294>	Arcanum natura caput non prodidit ulli, / Nec licuit populis parvum te, Nile, videre, / Amovitque sinus, et gentes maluit ortus / Mirari, quam nosse, tuos.
<lucan. 10.298>	Consurgere in ipsis / Ius tibi solstitiis, aliena crescere bruma, / Atque hiemes adferre tuas: solique vagari / Concessum per utrosque polos.
<lucan. 10.301>	Hic quaeritur ortus, / Illic finis aquae.
<lucan. 10.302>	Late tibi gurgite rupto / Ambitur nigris Meroe fecunda colonis, / Laeta comis ebeni: quae, quamvis arbore multa / Frondeat, aestatem nulla sibi mitigat umbra: /
<lucan. 10.306>	Linea tam rectum mundi ferit illa Leonem.
<lucan. 10.306>	Inde plagas Phoebi, damnum non passus aquarum, / Praeveheris, sterilesque diu metiris arenas, / Nunc omnes unum vires collectus in amnem, / Nunc vagus, et spargens facilem tibi cedere ripam.
<lucan. 10.310>	Rursus multifidas revocat piger alveus undas, / Qua dirimunt Arabum populis Aegyptia rura / Regni claustra Philae.
<lucan. 10.313>	Mox te deserta secantem, / Qua dirimunt nostrum rubro commercia pontum, / Mollis lapsus agit.
<lucan. 10.315>	Quis te tam lene fluentem / Moturum tantas violenti gurgitis iras, / Nile, putet?
<lucan. 10.317>	Sed cum lapsus abrupta viarum / Excepere tuos, et praecipites cataractae, / Ac nusquam vetitis ullas obsistere cautes / Indignaris aquis: spuma tunc astra lacessis: /
<lucan. 10.321>	Cuncta fremunt undis: ac multo murmure montis / Spumeus invictis canescit fluctibus amnis.
<lucan. 10.322>	Hinc, Abaton quam nostra vocat veneranda vetustas, / Terra potens, primos sentit percussa tumultus, / Et scopuli, placuit fluvii quos dicere venas, / Quod manifesta novi primum dant signa tumoris.
<lucan. 10.326>	Hinc montes natura vagis circumdedit undis, / Qui Libyae te, Nile, negant: quos inter in alta / It convalle iacens iam molibus unda receptis.
<lucan. 10.329>	Prima tibi campos permittit apertaque Memphis / Rura, modumque vetat crescendi ponere ripas.
<lucan. 10.331>	Sic velut in tuta securi pace trahebant / Noctis iter mediae: sed non vesana Pothini / Mens imbuta semel tam sacra caede, vacabat / A scelerum motu.
<lucan. 10.335>	Magno nihil ille peremto / Iam putat esse nefas: habitant sub pectore manes, / Ultricesque deae dant in nova monstra furorem.
<lucan. 10.337>	Dignatur viles isto quoque sanguine dextras, / Quo Fortuna parat victos perfundere Patres; / Poenaque civilis belli, vindicta senatus / Paene data est famulo.
<lucan. 10.341>	Procul hoc avertite, fata, / Crimen, ut haec Bruto cervix absente secetur.
<lucan. 10.342>	In scelus it Pharium Romani poena tyranni, / Exemplumque perit.
<lucan. 10.344>	Struit audax irrita fatis: /
<lucan. 10.345>	Nec parat occultae caedem committere fraudi, / Invictumque ducem detecto Marte lacessit.
<lucan. 10.346>	Tantum animi delicta dabant, ut colla ferire / Caesaris, et socerum iungi tibi, Magne, inberet: /
<lucan. 10.349>	Atque haec dicta monet famulos perferre fideles / Ad Pompeianae socium sibi caedis Achillam, / Quem puer imbellis cunctis praefecerat armis, / Et dederat ferrum, nullo sibi iure retento, / In cunctos, in seque simul.
<lucan. 10.353>	Tu mollibus, inquit, / Nunc incumbe toris, et pingues exige somnos: /
<lucan. 10.355>	Invasit Cleopatra domum.
<lucan. 10.355>	Nec prodita tantum est, / Sed donata Pharos.
<lucan. 10.356>	Cessas accurrere solus / Ad dominae thalamos?
<lucan. 10.357>	Nubit soror impia fratri: /
<lucan. 10.358>	Nam Latio iam nupta duci est:  interque maritos / Discurrens Aegypton habet, Romamque meretur.
<lucan. 10.359>	Expugnare senem potuit Cleopatra venenis: /
<lucan. 10.361>	Crede, miser, puero: quem nox si iunxerit una, / Et semel amplexus incesto pectore passus / Hauserit obscoenum titulo pietatis amorem, / Meque tuumque caput per singula forsitan illi / Oscula donabit.
<lucan. 10.365>	Crucibus flammisque luemus, / Si fuerit formosa soror.
<lucan. 10.366>	Nil undique restat / Auxilii: rex hinc coniux, hinc  Caesar adulter.
<lucan. 10.367>	Et sumus, ut fatear, tam saeva iudice sontes: /
<lucan. 10.369>	Quem non ex nobis credet Cleopatra nocentem, / A quo casta fuit?
<lucan. 10.370>	Per, te, quod fecimus una / Perdidimusque nefas, perque ictum sanguine Magni / Foedus, ades: subito bellum molire tumultu: /
<lucan. 10.373>	Irrue nocturnus: rumpamus funere taedas, / Crudelemque toris dominam mactemus in ipsis / Cum quocumque viro.
<lucan. 10.375>	Nec nos deterreat ausis / Hesperii Fortuna ducis.
<lucan. 10.376>	Quae sustulit illum / Imposuitque orbi, communis gloria nobis: /
<lucan. 10.378>	Nos quoque sublimes Magnus facit.
<lucan. 10.378>	Adspice litus, / Spem nostri sceleris: pollutos consule fluctus, / Quid liceat nobis: tumulumque e pulvere parvo / Adspice Pompeii non omnia membra tegentem.
<lucan. 10.381>	Quem metuis, par huius erat.
<lucan. 10.382>	Non sanguine clari: /
<lucan. 10.383>	Quid refert?
<lucan. 10.383>	nec opes populorum ac regna movemus: /
<lucan. 10.384>	Ad scelus ingentis fati sumus.
<lucan. 10.384>	Adtrahit illos / In nostras Fortuna manus.
<lucan. 10.385>	En, altera venit / Victima nobilior.
<lucan. 10.386>	Placemus caede secunda / Hesperias gentes.
<lucan. 10.387>	Iugulus mihi Caesaris haustus / Hoc praestare potest, Pompeii caede nocentes / Ut populus Romanus amet.
<lucan. 10.389>	Quid nomina tanta / Horremus, viresque ducis, quibus ille relictis / Miles erit?
<lucan. 10.391>	Nox haec peraget civilia bella, / Inferiasque dabit populis, et mittet ad umbras.
<lucan. 10.392>	Quod debetur adhuc mundo caput.
<lucan. 10.393>	Ite feroces / Caesaris in iugulum: praestet Lagea iuventus / Hoc regi, Romana sibi.
<lucan. 10.395>	Tu parce morari: /
<lucan. 10.396>	Plenum epulis, madidumque mero, Venerique paratum / Invenies: aude: superi tot vota Catonum / Brutorumque tibi tribuent.
<lucan. 10.398>	Noli segnis Achillas / Suadenti parere nefas.
<lucan. 10.399>	Haud clara movendis, / Ut mos, signa dedit castris, nec prodidit arma / Ullius clangore tubae: temere omnia saevi / Instrumenta rapit belli.
<lucan. 10.402>	Pars maxima turbae / Plebis erat Latiae: sed tanta oblivio mentes / Cepit, in externos corrupto milite mores, / Ut duce sub famulo iussuque satellitis irent, / Quos erat indignum Phario parere tyranno.
<lucan. 10.406>	Nulla fides pietasque viris, qui castra sequuntur; / Venalesque manus, ubi fas, ubi maxima merces, / Aere merent parvo: iugulumque in Caesaris ire / Non sibi dant.
<lucan. 10.410>	Pro fas!
<lucan. 10.410>	ubi non civilia bella / Invenit imperii fatum miserabile nostri?
<lucan. 10.411>	Thessaliae subducta acies in litore Nili / More furit patrio.
<lucan. 10.413>	Quid te plus, Magne, recepto / Ausa foret Lagea domus?
<lucan. 10.414>	Dat scilicet omnis / Dextera, quod debet superis: nullique vacare / Fas est Romano.
<lucan. 10.416>	Latium sic scindere corpus / Dis placitum: non in soceri generique favorem / Discedunt populi: civilia bella satelles / Movit, et in partem Romani venit Achillas.
<lucan. 10.419>	Et nisi fata manus a sanguine Caesaris arcent, / Hae vincent partes.
<lucan. 10.421>	Aderat maturus uterque, / Et districta epulis ad cunctas aula patebat / Insidias, poteratque cruor per regia fundi / Pocula Caesareus, mensaeque incumbere cervix.
<lucan. 10.424>	Sed metuunt belli trepidos in nocte tumultus, / Ne caedes confusa mauu permissaque fatis / Te, Ptolemaee, trahat.
<lucan. 10.427>	Tanta est fiducia ferri.
<lucan. 10.427>	Non rapuere nefas: summi contemta facultas / Est operis: visum famulis reparabile damnum, / Illam mactandi dimittere Caesaris horam.
<lucan. 10.430>	Servatur poenas in aperta luce daturus.
<lucan. 10.431>	Donata est nox una duci, vixitque Pothini / Munere Phoebeos Caesar dilatus in ortus.
<lucan. 10.433>	Lucifer a Casia prospexit rupe, diemque / Misit in Aegyptum, primo quoque sole calentem, / Cum procul a muris acies non sparsa maniplis / Nec vaga conspicitur, sed iustos qualis ad hostes / Recta fronte venit, Passuri cominus arma, / Laturique ruunt.
<lucan. 10.439>	At Caesar, moenibus urbis / Diffisus, foribus clausae se protegit aulae, / Degeneres passus latebras.
<lucan. 10.441>	Nec tota vacabat / Regia compresso; minima collegerat arma / Parte domus: tangunt animos iraeque metusque: /
<lucan. 10.444>	Et timet incursus, indignaturque timere.
<lucan. 10.444>	Sic fremit in parvis fera nobilis abdita claustris, / Et frangit rabidos praemorso carcere dentes; / Nec secus in Siculis fureret tua flamma cavernis, / Obstrueret summam si quis tibi, Mulciber, Aetnam.
<lucan. 10.448>	Audax Thessalici nuper qui rupe sub Aemi / Hesperiae cunctos proceres aciemque senatus / Pompeiumque ducem, caussa spectare vetante, / Non timuit, fatumque sibi promisit iniquum, / Expavit servile nefas, intraque penates / Obruitur telis: quem non violasset Alanus, / Non Scytha, non fixo qui ludit in hospite Maurus; / Hic, cui Romani spatium non sufficit orbis, / Parvaque regna putat Tyriis cum Gadibus Indos, / Ceu puer imbellis, ceu captis femina muris, / Quaerit tuta domus: spem vitae in limine clauso / Ponit, et incerto lustrat vagus atria cursu: /
<lucan. 10.461>	Non sine rege tamen; quem ducit in omnia secum, / Sumturus poenas et grata piacula morti, / Missurusque tuum, si non sint tela nec ignes, / In famulos, Ptolemaee, caput.
<lucan. 10.464>	Sic barbara Colchis / Creditur, ultorem metuens regnique fugaeque, / Ense suo fratrisque simul cervice parata / Exspectasse patrem.
<lucan. 10.467>	Cogunt tamen ultima rerum / Spem pacis tentare ducem: missusque satelles / Regius, ut saevos absentia voce tyranni / Corriperet famulos, quo bellum auctore moverent.
<lucan. 10.470>	Sed neque ius mundi valuit, neque foedera sancta / Gentibus: orator regis pacisque sequester / Aestimat in numero scelerum ponenda tuorum, / Tot monstris Aegypte nocens.
<lucan. 10.474>	Non Thessala tellus, / Vastaque regna Iubae, non Pontus et impia signa / Pharnacis, et gelido circumfluus orbis Ibero / Tantum ausus scelerum, non Syrtis barbara, quantum / Deliciae fecere tuae.
<lucan. 10.478>	Premit undique bellum, / Inque domum iam tela cadunt, quassantque penates.
<lucan. 10.479>	Non aries uno moturus limina pulsu, / Fracturusque domum; non ulla est machina belli: /
<lucan. 10.482>	Nec flammis mandatur opus: sed caeca iuventus / Consilii, vastos ambit divulsa penates, / Et nusquam totis incursat viribus agmen.
<lucan. 10.484>	Fata vetant, murique vicem Fortuna tuetur.
<lucan. 10.485>	Nec non et ratibus tentatur regia, qua se / Protulit in medios audaci margine fluctus / Luxuriosa domus.
<lucan. 10.488>	Sed abest defensor ubique / Caesar, et hos aditu gladiis, hos ignibus arcet: /
<lucan. 10.490>	Obsessusque gerit (tanta est constantia mentis) / Expugnantis opus.
<lucan. 10.491>	Piceo iubet unguine tinctas / Lampadas immitti iunctis in vela carinis.
<lucan. 10.492>	Nec piger ignis erat per stuppea vincula perque / Manantes cera tabulas: et tempore eodem / Transtraque nautarum summique arsere ceruchi.
<lucan. 10.495>	Iam prope semustae merguntur in aequore classes, / Iamque hostes et tela natant.
<lucan. 10.497>	Nec puppibus ignis / Incubuit solis: sed quae vicina fuere / Tecta mari, longis rapuere vaporibus ignem: /
<lucan. 10.500>	Et cladem fovere Noti, percussaque flama / Turbine, non alio motu per tecta cucurrit, / Quam solet aetherio lampas discurrere sulco, / Materiaque carens atque ardens aere solo.
<lucan. 10.503>	Illa lues clausa paullum revocavit ab aula / Urbis in auxilium populos.
<lucan. 10.505>	Nec tempora cladis / Perdidit in somnos, sed caeca nocte carinis / Insiluit Caesar, semper feliciter usus / Praecipiti cursu bellorum, et tempore rapto.
<lucan. 10.508>	Tunc claustrum pelagi cepit Pharon.
<lucan. 10.509>	Insula quondam / In medio stetit illa mari, sub tempore vatis / Proteos: at nunc est Pellaeis proxima muris.
<lucan. 10.511>	Illa duci geminos bellorum praestitit usus: /
<lucan. 10.513>	Abstulit excursus et fauces aequoris hosti; / Caesaris auxiliis aditus et libera ponti / Ostia permisit.
<lucan. 10.515>	Nec poenas inde Pothini / Distulit ulterius sed non qua debuit ira, / Non cruce, non flammis, rabido non dente ferarum; / Heu facinus!
<lucan. 10.518>	cervix gladio male caesa pependit: /
<lucan. 10.519>	Magni morte perit!
<lucan. 10.519>	Nec non, subrepta paratis / A famulo Ganymede dolis, pervenit ad hostes / Caesaris Arsinoe: quae castra carentia rege, / Ut proles Lagea, tenet, famulumque tyranni / Terribilem iusto transegit Achillea ferro.
<lucan. 10.523>	Altera, Magne, tuis iam victima mittitur umbris: /
<lucan. 10.525>	Nec satis hoc Fortuna putat.
<lucan. 10.525>	Procul absit, ut ista / Vindictae sit summa tuae.
<lucan. 10.526>	Non ipse tyrannus / Sufficit in poenas, non omnis regia Lagi.
<lucan. 10.527>	Dum patrii veniant in viscera Caesaris enses, / Magnus inultus erit.
<lucan. 10.529>	Sed non auctore furoris / Sublato cecidit rabies: nam rursus in arma / Auspiciis Ganymedis eunt: ac multa secundo / Proelia Marte gerunt.
<lucan. 10.532>	Potuit, discrimine summo / Caesaris, illa dies in famam et saecula mitti.
<lucan. 10.534>	Molis in exiguae spatio stipantibus armis, / Dum parat in vacuus Martem transferre carinas / Dux Latius, tota subiti formidine belli / Cingitur: hinc densae praetexunt litora classes, / Hinc tergo insultant pedites: via nulla salutis, / Non fuga, non virtus:  vix spes quoque mortis honestae.
<lucan. 10.540>	Non acie fusa, nec magnae stragis acervo / Vincendus tunc Caesar erat, sed sanguine nullo, / Captus sorte loci.
<lucan. 10.542>	Pendet, dubiusne timeret, / Optaretne mori.
<lucan. 10.543>	Respexit in agmine denso / Scaevam, perpetuae meritum iam nomina famae / Ad campos, Epidamne, tuos, ubi solus apertis / Obsedit muris calcantem moenia Magnum.
