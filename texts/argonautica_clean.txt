<Val. Fl. 1.1>	Prima deum magnis canimus freta pervia natis / fatidicamque ratem, Scythici quae Phasidis oras / ausa sequi mediosque inter iuga concita cursus / rumpere flammifero tandem consedit Olympo.
<Val. Fl. 1.5>	Phoebe, mone, si Cymaeae mihi conscia vatis / stat casta cortina domo, si laurea digna / fronte viret; tuque o, pelagi cui maior aperti / fama, Caledonius postquam tua carbasa vexit / Oceanus Phrygios prius indignatus Iulos, / eripe me populis et habenti nubila terrae, / sancte pater, veterumque fave veneranda canenti / facta virum.
<Val. Fl. 1.12>	versam proles tua pandet Idumen / (namque potest ): Solymo nigrantem pulvere fratrem / spargentemque faces et in omni turre furentem.
<Val. Fl. 1.15>	ille tibi cultusque deum delubraque gentis / instituet, cum tu, genitor, lucebis ab omni / parte poli, neque iam Tyriis Cynosura carinis / certior aut Grais Helice servanda magistris, / sed tu signa dabis, sed te duce Graecia mittet / et Sidon Nilusque rates.
<Val. Fl. 1.20>	nunc nostra serenus / orsa iuves, haec ut Latias vox impleat urbes.
<Val. Fl. 1.22>	Haemoniam primis Pelias frenabat ab annis, / iam gravis et longus populis metus: illius amnes / Ionium quicumque petunt, ille Othryn et Haemum / atque imum felix versabat vomere Olympum.
<Val. Fl. 1.26>	sed non ulla quies animo fratrisque paventi / progeniem divumque minas; hunc nam fore regi / exitio vatesque canunt pecudumque per aras / terrifici monitus iterant: super ipsius ingens / instat fama viri virtusque haut laeta tyranno.
<Val. Fl. 1.31>	ergo anteire metus iuvenemque exstinguere pergit / Aesonium letique vias ac tempora versat.
<Val. Fl. 1.33>	sed neque bella videt Graias neque monstra per urbes / ulla: Cleonaeo iam tempora clusus hiatu / Alcides; olim Lernae defensus ab angue / Areas, et ambobus iam cornua fracta iuvencis.
<Val. Fl. 1.37>	ira maris vastique placent discrimina ponti.
<Val. Fl. 1.38>	tum iuvenem tranquilla tuens nec fronte timendus / occupat et fictis dat vultum et pondera dictis.
<Val. Fl. 1.40>	'hanc mihi militiam, veterum quae pulchrior actis, / adnue daque animum.
<Val. Fl. 1.41>	nostri de sanguine Phrixus / Cretheos ut patrias audis effugerit aras.
<Val. Fl. 1.43>	hunc ferus Aeetes, Scythiam Phasimque rigentem / qui colit (heu magni Solis pudor), hospita vina / / nil nostri divumque memor.
<Val. Fl. 1.46>	non nuntia tantum / fama refert: ipsum iuvenem tam saeva gementem, / ipsum ego, cum serus fessos sopor alligat artus, / aspicio; lacera adsiduis namque illius umbra / questibus et magni numen maris excitat Helle.
<Val. Fl. 1.51>	si mihi quae quondam vires, vel pendere poenas / Colchida iam et regis caput hic atque arma videres.
<Val. Fl. 1.53>	olim annis ille ardor hebet, necdum mea proles / imperio et belli rebus matura marique.
<Val. Fl. 1.55>	tu, cui iam curaeque vigent animique viriles, / i, decus, et pecoris Nephelaei vellera Graio / redde tholo ac tantis temet dignare periclis.'
<Val. Fl. 1.57>	talibus hortatur iuvenem, propiorque iubenti / conticuit, certus Scythico concurrere ponto / Cyaneas, tantoque silet possessa dracone / vellera, multifidas regis quem filia linguas / vibrantem ex adytis cantu dapibusque vocabat / et dabat ex terno liventia mella veneno.
<Val. Fl. 1.64>	Mox taciti patuere doli nec vellera curae / esse viro, sed sese odiis immania cogi / in freta.
<Val. Fl. 1.66>	qua iussos sed tandem quaerere Colchos / arte queat?
<Val. Fl. 1.67>	nunc aerii plantaria vellet / Perseos aut curru saevos frenasse dracones / ardet, ut ignaras Cereris qui vomere terras / imbuit et flava quercum damnavit arista.
<Val. Fl. 1.71>	heu quid agat?
<Val. Fl. 1.71>	populumne levem veterique tyranno / infensum atque olim miserantes Aesona patres / advocet?
<Val. Fl. 1.73>	an socia Iunone et Pallade fretus / armisona superet magis et freta iussa capessat, / siqua operis tanti domito consurgere ponto / fama queat?
<Val. Fl. 1.76>	tu sola animos mentesque peruris, / Gloria; te viridem videt immunemque senectae / Phasidis in ripa stantem iuvenesque vocantem.
<Val. Fl. 1.79>	tandem animi incertum confusaque pectora firmat / relligio, tendensque pias ad sidera palmas / 'omnipotens regina', inquit 'quam, turbidus atro / aethere caeruleum quateret cum Iuppiter imbrem, / ipse ego praecipiti tumidum per Enipea nimbo / in campos et tuta tuli nec credere quivi / ante deam, quam te tonitru nutuque reposci / coniugis et subita raptam formidine vidi, / da Scythiam Phasimque mihi; tuque, innuba Pallas, / eripe me.
<Val. Fl. 1.88>	vestris egomet tune vellera templis / illa dabo, dabit auratis et cornibus igni / colla pater, niveique greges altaria cingent.'
<Val. Fl. 1.90>	Accepere deae celerique per aethera lapsu / diversas petiere vias.
<Val. Fl. 1.92>	in moenia pernix / Thespia et ad carum Tritonia devolat Argum.
<Val. Fl. 1.94>	moliri hunc puppem iubet et demittere ferro / robora, Peliacas et iam comes exit in umbras.
<Val. Fl. 1.96>	at Iuno Argolicas pariter Macetumque per urbes / spargit inexpertos temptare parentibus austros / Aesoniden; iam stare ratem remisque superbam / poscere quos revehat rebusque in saecula tollat.
<Val. Fl. 1.100>	Omnis avet quae iam bellis spectataque fama / turba ducum, primae seu quos in flore iuventae / temptamenta tenent necdum data copia rerum: /
<Val. Fl. 1.103>	at quibus arvorum studiumque insontis aratri, / hos stimulant magnaque ratem per lustra viasque / visi laude canunt manifesto in lumine Fauni / silvarumque deae atque elatis cornibus Amnes.
<Val. Fl. 1.107>	Protinus Inachiis ultro Tirynthius Argis / advolat, Arcadio cuius flammata veneno / tela puer facilesque umeris gaudentibus arcus / gestat Hylas: velit ille quidem, sed dextera nondum / par oneri clavaeque capax.
<Val. Fl. 1.111>	quos talibus amens / insequitur solitosque novat Saturnia questus: /
<Val. Fl. 1.113>	'o utinam Graiae rueret non omne iuventae / in nova fata decus, nostrique Eurystheos haec nunc / iussa forent.
<Val. Fl. 1.115>	imbrem et tenebras saevumque tridentem / iam iam ego et inviti torsissem coniugis ignem.
<Val. Fl. 1.117>	nune quoque nec socium nostrae columenve carinae / esse velim, Herculeis nec me umquam fidere fas sit / auxiliis comiti et tantum debere superbo.'
<Val. Fl. 1.119>	Dixit et Haemonias oculos detorquet ad undas.
<Val. Fl. 1.121>	fervere cuncta virum coetu, simul undique cernit / delatum nemus et docta resonare bipenni / litora; iam pinus gracili dissolvere lamna / Thespiaden iungique latus lentoque sequaces / molliri videt igne trabes, remisque paratis / Pallada velifero quaerentem bracchia malo.
<Val. Fl. 1.127>	constitit ut longo moles non pervia ponto / puppis, et ut tenues subiere latentia cerae / lumina, picturae varios superaddit honores.
<Val. Fl. 1.130>	hic sperata ...
<Val. Fl. 1.130>	Tyrrheni tergore piscis / Peleos in thalamos vehitur Thetis; aequora delphin / corripit, illa sedet deiecta in lumina palla / nec love maiorem nasci suspirat Achillen.
<Val. Fl. 1.134>	hanc Panope Dotoque soror laetataque fluctu / prosequitur nitidis pariter Galatea lacertis / alta petens: Siculo revocat de litore Cyclops.
<Val. Fl. 1.137>	contra ignis viridique torus de fronde dapesque / vinaque et aequoreos inter cum coniuge divos / Aeacides, pulsatque chelyn post pocula Chiron.
<Val. Fl. 1.140>	parte alia Pholoe multoque insanus Iaccho / Rhoetus et Atracia subitae de virgine pugnae.
<Val. Fl. 1.142>	crateres mensaeque volant araeque deorum / poculaque, insignis veterum labor.
<Val. Fl. 1.143>	optimus hasta / hic Peleus, hic ense furens agnoscitur Aeson; / fert gravis invito victorem Nestora tergo / Monychus, ardenti peragit Clanis Actora quercu; / nigro Nessus equo fugit, adclinisque tapetis / in mediis vacuo condit caput Hippasus auro.
<Val. Fl. 1.149>	Haec quamquam miranda viris stupet Aesone natus / et secum:
<Val. Fl. 1.150>	'heu miseros nostrum natosque patresque.
<Val. Fl. 1.151>	haccine nos animae faciles rate nubila contra / mittimur?
<Val. Fl. 1.152>	in solum nunc saeviet Aesona pontus?
<Val. Fl. 1.153>	non iuvenem in casus eademnque pericula Acastum / abripiam?
<Val. Fl. 1.154>	invisae Pelias freta tuta carinae / optet et exoret nostris cum matribus undas.'
<Val. Fl. 1.155>	Talia cunctanti laevum Iovis armiger aethra / advenit et validis fixam erigit unguibus agnam.
<Val. Fl. 1.158>	at procul e stabulis trepidi clamore sequuntur / pastores fremitusque canum; citus occupat auras / raptor et Aegaei super effugit alta profundi.
<Val. Fl. 1.161>	accipit augurium Aesonides laetusque superbi / tecta petit Peliae.
<Val. Fl. 1.162>	Drior huic turn regia proles / advolat amplexus fraternaque pectora iungens.
<Val. Fl. 1.164>	ductor ait:
<Val. Fl. 1.164>	'non degeneres, ut reris, Acaste, / venimus ad questus: socium te iungere coeptis / est animus; neque enim Telamon aut Canthus et Idas / Tyndareusque puer mihi vellere dignior Helles.
<Val. Fl. 1.168>	o quantum terrae, quantum cognoscere caeli / permissum est, pelagus quantos aperimus in usus.
<Val. Fl. 1.170>	nunc forsan grave reris opus; sed laeta recurret / cum ratis et caram cum iam mihi reddet Iolcon, / quis pudor heu nostros tibi tune audire labores, / quam referam visas tua per suspiria gentes.'
<Val. Fl. 1.173>	Nec passus rex plura virum:
<Val. Fl. 1.174>	'sat multa parato / in quaecumque vocas; nec nos' ait 'optume, segnes / credideris patriisve magis confidere regnis / quam tibi, si primos duce te virtutis honoris / carpere fraternae sedeatque adcrescere famae.
<Val. Fl. 1.179>	quin ego, nequa metu nimio me cura parentis / impediat, fallam ignarum subitusque paratis / tunc adero, primas linquet cum puppis harenas.'
<Val. Fl. 1.181>	dixerat.
<Val. Fl. 1.182>	ille animos promissaque talia laetus / accipit et gressus avidos ad litora vertit.
<Val. Fl. 1.184>	At ducis imperiis Minyae monituque frequentes / puppem umeris subeunt et tento poplite proni / decurrunt intrantque fretum.
<Val. Fl. 1.186>	non clamor anhelis / nauticus aut blandus testudine defuit Orpheus.
<Val. Fl. 1.188>	tum laeti statuunt aras.
<Val. Fl. 1.188>	tibi, rector aquarum, / summus honor, tibi caeruleis in litore vittis / et Zephyris Glaucoque bovem Thetidique iuvencam / deicit Ancaeus.
<Val. Fl. 1.191>	non illo certior alter / pinguia letifera perfringere colla bipenni.
<Val. Fl. 1.193>	ipse ter aequoreo libans carchesia patri / sic ait Aesonides:
<Val. Fl. 1.194>	'o qui spumantia nutu / regna quatis terrasque salo complecteris omnes, / da veniam.
<Val. Fl. 1.196>	scio me cunctis e gentibus unum / inlicitas temptare vias hiememque mereri: /
<Val. Fl. 1.198>	sed non sponte feror, nec nunc mihi iungere montes / mens tamen aut summo deposcere fulmen Olympo.
<Val. Fl. 1.200>	ne Peliae te vota trahant: ille aspera iussa / repperit et Colchos in me luctumque meorum: /
<Val. Fl. 1.202>	†illumetu tantum … non indignantibus undis / hoc caput accipias et pressam regibus alnum.'
<Val. Fl. 1.203>	sic fatus pingui cumulat libamine flammam.
<Val. Fl. 1.205>	Protulit ut crinem densis luctatus in extis / ignis et escendit salientia viscera tauri, / ecce sacer totusque dei per litora Mopsus / immanis visu vittamque comamque per auras / surgentem laurusque rotat.
<Val. Fl. 1.209>	vox reddita tandem, / vox horrenda viris; tum facta silentia vati: /
<Val. Fl. 1.211>	'heu quaenam aspicio.
<Val. Fl. 1.211>	nostris modo concitus ausis / aequoreos vocat ecce deos Neptunus et ingens / concilium.
<Val. Fl. 1.213>	fremere et legem defendere cuncti / hortantur.
<Val. Fl. 1.214>	sic amplexu, sic pectora fratris, / Iuno, tene; tuque o puppem ne desere, Pallas: /
<Val. Fl. 1.216>	nunc patrui nunc flecte minas.
<Val. Fl. 1.216>	cessere ratemque / accepere mari.
<Val. Fl. 1.217>	per quot discrimina rerum / expedior.
<Val. Fl. 1.218>	subita cur pulcher harundine crines / velat Hylas?
<Val. Fl. 1.219>	unde urna umeris niveosque per artus / caeruleae vestes?
<Val. Fl. 1.220>	unde haec tibi vulnera, Pollux?
<Val. Fl. 1.221>	quantus 10 tumidis taurorum e naribus ignis?
<Val. Fl. 1.222>	tollunt se galeae sulcisque ex omnibus hastae / et iam iamque umeri.
<Val. Fl. 1.223>	quem circum vellera Martem / aspicio?
<Val. Fl. 1.224>	quaenam aligeris secat anguibus auras / caede madens?
<Val. Fl. 1.225>	quos ense ferit?
<Val. Fl. 1.225>	miser eripe parvos, / Aesonide.
<Val. Fl. 1.226>	cerno et thalamos ardere iugales.'
<Val. Fl. 1.226>	Iamdudum...
<Val. Fl. 1.227>	Minyas ambage ducemque / terrificat; sed enim contra Phoebeius Idmon, / non pallore viris, non ullo horrore comarum / terribilis, plenus fatis Phoeboque quieto, / cui genitor tribuit monitu praenoscere divum / omina, seu flammas seu lubrica comminus exta / seu plenum certis interroget aera pennis, / sic sociis Mopsoque canit:
<Val. Fl. 1.234>	'quantum augur Apollo / flammaque prima docet, praeduri plena laboris / cerno equidem, patiens sed quae ratis omnia vincet.
<Val. Fl. 1.237>	ingentes durate animae dulcesque parentum / tendite ad amplexus.'
<Val. Fl. 1.238>	lacrimae cecidere canenti, / quod sibi iam clusos invenit in ignibus Argos.
<Val. Fl. 1.240>	Vix ea fatus erat, iungit cum talia ductor / Aesonius:
<Val. Fl. 1.241>	'superum quando consulta videtis, / o socii (quantisque datur spes maxima coeptis!)
<Val. Fl. 1.242>	vos quoque nunc vires animosque adferte paternos.
<Val. Fl. 1.244>	non mihi Thessalici pietas culpanda tyranni / suspective doli: deus haec, deus omine dextro / imperat; ipse suo voluit commercia mundo / Iuppiter et tantos hominum miscere labores.
<Val. Fl. 1.248>	ite, viri, mecum dubiisque evincite rebus, / quae meminisse iuvet nostrisque nepotibus instent.
<Val. Fl. 1.250>	hanc vero, socii, venientem litore laeti / dulcibus adloquiis ludoque educite noctem.'
<Val. Fl. 1.251>	paretur.
<Val. Fl. 1.252>	molli iuvenes funduntur in alga, / conspicuusque toris Tirynthius.
<Val. Fl. 1.253>	exta ministri / rapta simul veribus Cereremque dedere canistris.
<Val. Fl. 1.255>	Iamque aderat summo decurrens vertice Chiron / clamantemque patri procul ostendebat Achillen.
<Val. Fl. 1.257>	ut puer ad notas erectum Pelea voces / vidit et ingenti tendentem bracchia passu, / adsiluit caraque diu cervice pependit.
<Val. Fl. 1.260>	ilium nec valido spumantia pocula Baccho / sollicitant veteri nec conspicienda metallo / signa tenent; stupet in ducibus magnumque sonantes / haurit et Herculeo fert comminus ora leoni.
<Val. Fl. 1.264>	laetus at impliciti Peleus rapit oscula nati / suspiciensque polum 'placido si currere fluctu / Pelea vultis' ait 'ventosque optare ferentes, / hoc, superi, servate caput.
<Val. Fl. 1.267>	tu cetera, Chiron, / da mihi.
<Val. Fl. 1.268>	te parvus lituos et bella loquentem / miretur; sub te puerilia tela magistro / senator ferat et nostram festinet ad hastam.'
<Val. Fl. 1.270>	omnibus inde mero calor additus: ire per altum / magna mente volunt.
<Val. Fl. 1.272>	Phrixi promittitur absens / yellus et auratis Argo reditura corymbis.
<Val. Fl. 1.274>	Sol ruit et totum Minyis laetantibus undae / deduxere diem.
<Val. Fl. 1.275>	sparguntur litore curvo / lumina nondum ullis terras monstrantia nautis.
<Val. Fl. 1.277>	Thracius hie noctem dulci testudine vates / extrahit, ut steterit redimitus tempora vittis / Phrixus et iniustas contectus nubibus aras / fugerit Inoo linquens Athamanta Learcho; / aureus ut iuvenem miserantibus intulit undis / vector et adstrictis ut sedit cornibus Helle.
<Val. Fl. 1.283>	septem Aurora vias totidemque peregerat umbras / Luna polo, dirimique procul non aequore visa / coeperat a gemina discedere Sestos Abydo.
<Val. Fl. 1.286>	hic soror Aeoliden aevum mansura per omne / deserit, heu saevae nequiquam erepta novercae.
<Val. Fl. 1.288>	illa quidem fessis longe petit umida palmis / vellera, sed bibulas urgenti pondere vestes / unda trahit levique manus labuntur ab auro.
<Val. Fl. 1.291>	quis tibi, Phrixe, dolor, rapido cum concitus aestu / respiceres miserae clamantia virginis ora / extremasque manus sparsosque per aequora crines.
<Val. Fl. 1.294>	Iamque mero ludoque modus, positique quietis / conticuere toris; solus quibus ordine fusis / impatiens somni ductor manet.
<Val. Fl. 1.296>	hunc gravis Aeson / et pariter vigil Alcimede spectantque tenentque / pleni oculos.
<Val. Fl. 1.298>	illis placidi sermonis Iason / suggerit adfatus turbataque pectora mulcet.
<Val. Fl. 1.300>	mox, ubi victa gravi ceciderunt lumina somno, / visa coronatae fulgens tutela carinae / vocibus his instare duci:
<Val. Fl. 1.302>	'Dodonida quercum / Chaoniique vides famulam Iovis.
<Val. Fl. 1.303>	aequora tecum / ingredior, nec fatidicis avellere silvis / me nisi promisso potuit Saturnia caelo.
<Val. Fl. 1.306>	tempus adest; age rumpe moras; dumque aequore toto / currimus, incertus si nubila duxerit aether, / iam nunc mitte metus fidens superisque mihique.'
<Val. Fl. 1.308>	dixerat.
<Val. Fl. 1.309>	ille pavens, laeto quamquam omine divum, / prosiluit stratis.
<Val. Fl. 1.310>	Minyas simul optulit omnis / alma novo crispans pelagus Tithonia Phoebo.
<Val. Fl. 1.312>	discurrunt transtris: hi celso cornua malo / expediunt, alii tonsas in marmore summo / praetemptant, prora funem legit Argus ab alta.
<Val. Fl. 1.315>	Increscunt matrum gemitus et fortia languent / corda patrum; longis flentes amplexibus haerent.
<Val. Fl. 1.317>	vox tamen Alcimedes planctus super eminet omnis.
<Val. Fl. 1.318>	femineis tantum illa furens ululatibus opstat, / obruat Idaeam quantum tuba Martia buxum, / fatur et haec:
<Val. Fl. 1.320>	'nate indignos aditure labores, / dividimur; nec ad hos animum componere casus / ante datum, sed bella tibi terrasque timebam.
<Val. Fl. 1.323>	vota aliis facienda deis.
<Val. Fl. 1.323>	si fata reducunt / te mihi, si trepidis placabile matribus aequor, / possum equidem lucemque pati longumque timorem.
<Val. Fl. 1.326>	sin aliud Fortuna parat, miserere parentum, / Mors bona, dum metus est nec adhuc dolor.
<Val. Fl. 1.327>	ei mihi, Colchos / unde ego et avecti timuissem vellera Phrixi?
<Val. Fl. 1.329>	quos iam mente dies, quam saeva insomnia curis / prospicio.
<Val. Fl. 1.330>	quotiens raucos ad litoris ictus / deficiam Scythicum metuens pontumque polumque / nec de te credam nostris ingrata serenis.
<Val. Fl. 1.333>	da, precor, amplexus haesuraque verba relinque / auribus et dulci iam nunc preme lumina dextra.'
<Val. Fl. 1.334>	talibus Alcimede maeret; sed fortior Aeson / attollens dictis animos:
<Val. Fl. 1.336>	'o si mihi sanguis, / quantus erat, cum signiferum cratera minantem / non leviore Pholum manus haec compescuit auro, / primus in aeratis posuissem puppibus arma / concussoque ratem gauderem tollere remo.
<Val. Fl. 1.341>	sed patriae valuere preces auditaque magnis / vota deis: video nostro tot in aequore reges / teque ducem.
<Val. Fl. 1.343>	tales, tales ego ducere suetus / atque sequi.
<Val. Fl. 1.344>	nunc ille dies (det Iuppiter oro), / ille super, quo te Scythici regisque marisque / victorem atque umeros ardentem vellere rapto / accipiam cedamque tuae mea facta iuventae.'
<Val. Fl. 1.347>	sic ait.
<Val. Fl. 1.348>	ille suo conlapsam pectore matrem / sustinuit magnaque senem cervice recepit.
<Val. Fl. 1.350>	Et iam finis erat.
<Val. Fl. 1.350>	Zephyrumque ratemque morantis / solverat amplexus tristi tuba tertia signo.
<Val. Fl. 1.352>	dant remo sua quisque viri, dant nomina transtris.
<Val. Fl. 1.353>	hinc laevom Telamon pelagus tenet, altior inde / occupat Alcides aliud mare, cetera pubes / dividitur: celer Asterion, quem matre cadentem / Piresius gemino fovit pater amne Cometes, / segnior Apidani vires ubi sentit Enipeus.
<Val. Fl. 1.358>	nititur hinc Talaus fratrisque Leodocus urget / remo terga sui, quos nobile contulit Argos.
<Val. Fl. 1.360>	hinc quoque missus adest quamvis arcentibus Idmon / alitibus; sed turpe viro timuisse futura.
<Val. Fl. 1.362>	hic et Naubolides tortas consurgit in undas / Iphitus, hic patrium frangit Neptunius aequor / qui tenet undisonam Psamathen semperque patentem / Taenaron Euphemus, mollique a litore Pellae / Deucalion certus iaculis et comminus ense / nobilis Amphion, pariter quos edidit Hypso / nec potuit similes voluitve ediscere vultus.
<Val. Fl. 1.369>	tum valida Clymenus percusso pectore tonsa / frater et Iphiclus puppem trahit, et face saeva / in tua mox Danaos acturus saxa, Caphereu, / Nauplius, et tortum non a love fulmen Oileus / qui gemet, Euboicas nato stridente per undas, / quique Erymanthei sudantem pondere monstri / Amphitryoniaden Tegeaeo limine Cepheus / iuvit, et Amphidamas (at frater plenior actis / maluit Ancaeo vellus contingere Phrixi) / tectus et Eurytion servato colla capillo, / quem pater Aonias reducem tondebit ad aras.
<Val. Fl. 1.380>	te quoque Thessalicae, Nestor, rapit in freta puppis / fama, Mycenaeis olim qui candida velis / aequora et instantes mirabere mille magistros.
<Val. Fl. 1.383>	hic vates Phoebique fides non vana parentis / Mopsus, puniceo cui circumfusa cothurno / palla imos ferit alba pedes vittataque fronte / cassis et in summo laurus Peneia cono.
<Val. Fl. 1.387>	quin etiam Herculeo consurgit ab ordine Tydeus / Nelidesque Periclymenus, quem parva Methone / †felevis Elis equis et fluctibus obvius Aulon / caestibus adversos viderunt frangere vultus. — / Tu quoque Phrixeos remo, Poeantie, Colchos / bis Lemnon visure petis, nunc cuspide patris / inclitus, Herculeas olim moture sagittas.
<Val. Fl. 1.394>	proximus hinc Butes Actaeis dives ab oris; / innumeras nam claudit apes longaque superbus / fuscat nube diem, dum plenas nectare cellas / pandit et in dulcem reges dimittit Hymetton.
<Val. Fl. 1.398>	insequeris casusque tuos expressa, Phalere, / arma geris; patula nam lapsus ab arbore parvum / te quater ardenti tergo circumvenit anguis: /
<Val. Fl. 1.401>	stat procul intendens dubium pater anxius arcum.
<Val. Fl. 1.402>	tune caelata metus alios gerit arma Eribotes .
<Val. Fl. 1.403>	nec Peleus fretus soceris et coniuge diva / defuit, ac prora splendet tua cuspis ab alta, / Aeacide: tantum haec aliis excelsior hastis, / quantum Peliacas in vertice vicerat ornos.
<Val. Fl. 1.407>	linquit et Actorides natum Chironis in antro, / ut socius caro pariter meditetur Achilli / fila lyrae pariterque leves puer incitet hastas, ...
<Val. Fl. 1.409>	discat eques placidi conscendere terga magistri ...
<Val. Fl. 1.410>	et quem fama genus non est decepta Lyaei / Phlias immissus patrios de vertice crines.
<Val. Fl. 1.413>	nec timet Ancaeum genetrix committere ponto, / plena tulit quem rege maris.
<Val. Fl. 1.414>	securus in aequor / haut minus Erginus, proles Neptunia, fertur, / qui maris insidias, clarae qui sidera noctis / norit et e clausis quem destinet Aeolus antris, / non metuat cui regna ratis, cui tradere caelum / adsidua Tiphys vultum lassatus ab Arcto.
<Val. Fl. 1.420>	taurea vulnifico portat celer aspera plumbo / terga Lacon, saltem in vacuos ut bracchia ventos / spargat et Oebalium Pagaseia puppis alumnum / spectet securo celebrantem litora ludo.
<Val. Fl. 1.424>	oraque Thessalico melior contundere freno / vectorem pavidae Castor dum quaereret Helles, / passus Amyclaea pinguescere Cyllaron herba.
<Val. Fl. 1.427>	illis Taenario pariter tremit ignea fuco / purpura, quod gemina mater spectabile tela / duxit opus; bis Taygeton silvasque comantes / struxerat, Eurotan molli bis fuderat auro; / quemque suus sonipes niveo de stamine portat / et volat amborum patrius de pectore cycnus.
<Val. Fl. 1.433>	at tibi collectas solvit iam fibula vestes / ostenditque umeros fortes spatiumque superbi / pectoris Herculeis aequum, Meleagre, lacertis.
<Val. Fl. 1.436>	hinc numerosa phalanx, proles Cyllenia: certus / Aethalides subitas nervo redeunte sagittas / cogere; tu medios gladio bonus ire per hostes, / Euryte; nec patrio Minyis ignobilis usu, / nuntia verba ducis populis qui reddit, Echion.
<Val. Fl. 1.441>	sed non, Iphi, tuis Argo reditura lacertis / heu celerem Scythica te maesta relinquet harena / cessantemque tuo lugebit in ordine remum.
<Val. Fl. 1.444>	te quoque dant campi tanto pastore Pheraei / felices, Admete; tuis nam pendit in arvis / Delius, ingrato Steropen quod fuderat arcu.
<Val. Fl. 1.447>	a quotiens famulo notis soror obvia silvis / flevit, ubi Ossaeae captaret frigora quercus / perderet et pingui miseros Boebeide crines.
<Val. Fl. 1.450>	insurgit transtris et remo Nerea versat / Canthus, in Aeaeo volvet quem barbara cuspis / pulvere; at interea clari decus adiacet orbis, / quem genitor gestabat Abas: secat aurea fluctu / tegmina Chalcidicas fugiens Euripus harenas, / celsaque semiferum contorquens frena luporum / surgis ab ostrifero medius, Neptune, Geraesto.
<Val. Fl. 1.457>	at tibi Palladia pinu, Polypheme, revecto / ante urbem ardentis restat deprendere patris / reliquias, multum famulis pia iusta moratis, / si venias.
<Val. Fl. 1.460>	breviore petit iam caerula remo / occupat et longe sua transtra novissimus Idas.
<Val. Fl. 1.462>	at frater magnos Lynceus servatur in usus, / quem tulit Arene, possit qui rumpere terras / et Styga transmisso tacitam deprendere visu.
<Val. Fl. 1.465>	fluctibus e mediis terras dabit ille magistro / et dabit astra rati, cumque aethera Iuppiter umbra / perdiderit, solus transibit nubila Lynceus.
<Val. Fl. 1.468>	quin et Cecropiae proles vacat Orithyiae, / temperet ut tremulos Zetes fraterque ceruchos.
<Val. Fl. 1.470>	nec vero Odrysius transtris impenditur Orpheus / aut pontum remo subigit, sed carmine tonsas / ire docet, summo passim ne gurgite pugnent.
<Val. Fl. 1.473>	donat et Iphiclo pelagus iuvenumque labores / Aesonides, fessum Phylace quem miserat aevo / non iam operum in partem, monitus sed tradat ut acres / magnorumque viros qui laudibus urat avorum.
<Val. Fl. 1.477>	Arge, tuae tibi cura ratis, te moenia doctum / Thespia Palladio dant munere; sors tibi, nequa / parte trahat tacitum puppis mare fissaque fluctu / vel pice vel molli conducere vulnera cera.
<Val. Fl. 1.481>	pervigil Arcadio Tiphys pendebat ab astro / Hagniades, felix stellis qui segnibus usum / et dedit aequoreos caelo duce tendere cursus.
<Val. Fl. 1.484>	Ecce per obliqui rapidum compendia montis / ductor avens laetusque dolis agnoscit Acastum / horrentem iaculis et parmae luce coruscum.
<Val. Fl. 1.487>	ille ubi se mediae per scuta virosque carinae / intulit, ardenti Aesonides retinacula ferro / abscidit; haut aliter saltus vastataque pernix / venator cum lustra fugit dominoque timentem / urget equum, teneras compressans pectore tigres, / quas astu rapuit pavido, dum saeva relictis / mater in adverso catulis venatur Amano.
<Val. Fl. 1.494>	it pariter propulsa ratis; stant litore matres / claraque vela oculis percussaque sole secuntur / scuta virum, donec iam celsior arbore pontus / immensusque ratem spectantibus abstulit aer.
<Val. Fl. 1.498>	Siderea tune arce pater pulcherrima Graium / coepta tuens tantamque operis consurgere molem / laetatur; patrii neque enim probat otia regni.
<Val. Fl. 1.501>	una omnes gaudent superi, venturaque mundo / tempora aquaeque vias cernunt sibi crescere Parcae.
<Val. Fl. 1.503>	sed non et Scythici genitor discrimine nati / intrepidus tales fundit Sol pectore voces: /
<Val. Fl. 1.505>	'summie sator, cui nostra dies volventibus annis / tot peragit reficitque vices, tuane ista voluntas?
<Val. Fl. 1.507>	Graiaque nunc undis duce te nutuque secundo / it ratis?
<Val. Fl. 1.508>	an meritos fas est mihi rumpere questus?
<Val. Fl. 1.509>	hoc metuens et nequa foret manus invida nato, / non mediae telluris opes, non improba legi / divitis arva plagae (teneant uberrima Teucer / et Libys et vestri Pelopis domus): horrida saevo / quae premis arva gelu strictosque insedimus amnes.
<Val. Fl. 1.514>	cederet his etiam et sese sine honore referret / ulterius, sed nube rigens ac nescia rerum / stat super et nostros iam zona reverberat ignes.
<Val. Fl. 1.517>	quid regio immanis, quid barbarus amnibus ullis / Phasis et aversis proles mea gentibus obstat?
<Val. Fl. 1.519>	quid Minyae meruere queri?
<Val. Fl. 1.519>	num vellere Graio / vi potitur?
<Val. Fl. 1.520>	profugo quin agmina iungere Phrixo / abnuit Inoas ultro nec venit ad aras, / imperii sed parte virum nataeque moratus / coningio videt e Graia nunc stirpe nepotes / et generos vocat et iunctas sibi sanguine terras.
<Val. Fl. 1.525>	flecte ratem motusque, pater, nec vulnere nostro / aequora pande viris: veteris sat conscia luctus / silva Padi et viso flentes genitore sorores.'
<Val. Fl. 1.527>	adfremit his quassatque caput qui vellera dono / Bellipotens sibi fixa videt, temptataque contra / Pallas et amborum gemuit Saturnia questus.
<Val. Fl. 1.531>	Tum genitor 'vetera haec nobis et condita pergunt / ordine cuncta suo rerumque a principe cursu / fixa manent; neque enim terris tum sanguis in ullis / noster erat, cum fata darem, iustique facultas / hinc mihi, cum varios struerem per saecula reges.
<Val. Fl. 1.536>	atque ego curarum repetam decreta mearum: /
<Val. Fl. 1.537>	iam pridem regio, quae virginis aequor ad Helles / et Tanain tenus immenso descendit ab Euro, / undat equis floretque viris, nec tollere contra / ulla pares animos nomenque capessere bellis / ausa manus; sic fata, locos sic ipse fovebam.
<Val. Fl. 1.542>	adcelerat sed summa dies Asiamque labantem / linquimus et poscunt iam me sua tempora Grai.
<Val. Fl. 1.544>	inde meae quercus tripodesque animaeque parentum / hanc pelago misere manum.
<Val. Fl. 1.545>	via facta per undas / perque hiemes, Bellona, tibi.
<Val. Fl. 1.546>	nee vellera tantum / indignanda manent propiorque ex virgine rapta / ille dolor, sed nulla magis sententia menti / fixa meae: veniet Phrygia nam pastor ab Ida, / qui gemitus irasque pares et mutua Grais / dona ferat.
<Val. Fl. 1.551>	quae classe dehinc effusa procorum / bella, quot ad Troiam flentes hiberna Mycenas, / quot proceres natosque deum, quae robora cernes / oppetere et magnis Asiam concedere fatis.
<Val. Fl. 1.555>	hinc Danaum de fine sedet gentesque fovebo / mox alias.
<Val. Fl. 1.556>	pateant montes silvaeque lacusque / cunctaque claustra maris; spes et metus omnibus esto.
<Val. Fl. 1.558>	arbiter ipse locos terrenaque summa movendo / experiar, quaenam populis longissima cunctis / regna velim linquamque datas ubi certus habenas.'
<Val. Fl. 1.560>	tune oculos Aegaea refert ad caerula robur / Herculeum Ledaeque tuens genus atque ita fatur: /
<Val. Fl. 1.563>	'tendite in astra, viri: mea primum regia mundo / Iapeti post bella trucis Phlegramque labores / imposuit: durum vobis iter et grave caeli / institui.
<Val. Fl. 1.566>	sic ecce meus, sic orbe peracto / Liber et expertus terras remeavit Apollo.'
<Val. Fl. 1.567>	dixit et ingenti flammantem nubila sulco / direxit per inane facem, quae puppe propinqua / in bifidum discessit iter fratresque petivit / Tyndareos, placida et mediis in frontibus haesit / protinus amborum lumenque innoxia fundit / purpureum, miseris olim implorabile nautis.
<Val. Fl. 1.574>	Interea medio saevus permissa profundo / carbasa Pangaea Boreas speculatus ab arce / continuo Aeoliam Tyrrhenaque tendit ad antra / concitus.
<Val. Fl. 1.577>	omne dei rapidis nemus ingemit alis, / strata Ceres, motusque niger sub praepete pontus.
<Val. Fl. 1.579>	aequore Trinacrio refugique a parte Pelori / stat rupes horrenda fretis: quot in aethera surgit / molibus, infernas totidem demissa sub undas.
<Val. Fl. 1.582>	nec scopulos aut antra minor iuxta altera tellus / cernitur.
<Val. Fl. 1.583>	illam Acamans habitat nudusque Pyragmon, / has nimbi ventique domos et naufraga servat / tempestas.
<Val. Fl. 1.585>	hinc in terras latumque profundum / est iter, hinc olim soliti miscere polumque / infelixque fretum (neque enim tune Aeolus illis / rector erat, Libya cum rumperet advena Calpen / Oceanus, cum flens Siculos Oenotria fines / perderet et mediis intrarent montibus undae), / intonuit donec pavidis ex aethere ventis / omnipotens regemque dedit, quem iussa vereri / saeva cohors: vix monte chalybs iterataque muris / saxa domant Euros.
<Val. Fl. 1.594>	cum iam prohibere frementum / ora nequit, rex tune aditus et claustra refringit / ipse volens placatque data fera murmura porta.
<Val. Fl. 1.597>	nuntius hunc solio Boreas proturbat ab alto: /
<Val. Fl. 1.598>	'Pangaea quod ab arce nefas' ait, 'Aeole, vidi.
<Val. Fl. 1.599>	Graia novam ferro molem commenta iuventus / pergit et ingenti gaudens domat aequora velo, / nec mihi libertas imis freta tollere harenis, / qualis eram nondum vinclis et carcere clausus.
<Val. Fl. 1.603>	hinc animi structaeque viris fiducia puppis, / quod Borean sub rege vident.
<Val. Fl. 1.604>	da mergere Graios / insanamque ratem: nil me mea pignora tangunt, / tantum hominum compesce minas, dum litora iuxta / Thessala necdum aliae viderunt carbasa terrae.'
<Val. Fl. 1.607>	Dixerat.
<Val. Fl. 1.608>	at cuncti fremere intus et aequora venti / poscere.
<Val. Fl. 1.609>	tum validam contorto turbine portam / impulit Hippotades.
<Val. Fl. 1.610>	fundunt se carcere laeti / Thraces equi Zephyrusque et nocti concolor alas / nimborum cum prole Notus crinemque procellis / hispidus et multa flavus caput Eurus harena; / induxere hiemem raucoque ad litora tractu / unanimi freta curva ferunt nec sola tridentis / regna movent: vasto pariter ruit igneus aether / cum tonitru piceoque premit nox omnia caelo.
<Val. Fl. 1.618>	excussi manibus remi, conversaque frontem / puppis in oblicum resonos latus accipit ictus, / vela super tremulum subitus volitantia malum / turbo rapit.
<Val. Fl. 1.621>	qui tum Minyis trepidantibus horror, / cum picei fulsere poli pavidamque coruscae / ante ratem cecidere faces, antemnaque laevo / prona dehiscentem cornu cum sustulit undam.
<Val. Fl. 1.625>	non hiemem missosque putant consurgere ventos / ignari, sed tale fretum.
<Val. Fl. 1.626>	turn murmure maesto: /
<Val. Fl. 1.627>	'hoc erat inlicitas temerare rudentibus undas / quod nostri timuere patres.
<Val. Fl. 1.628>	vix litore puppem / solvimus, et quanto fremitu se sustulit Aegon.
<Val. Fl. 1.630>	hoccine Cyaneae concurrunt aequore cautes?
<Val. Fl. 1.631>	tristius an miseris superest mare?
<Val. Fl. 1.631>	linquite, terrae, / spem pelagi sacrosque iterum seponite fluctus.'
<Val. Fl. 1.632>	haec iterant segni flentes occumbere leto.
<Val. Fl. 1.634>	magnanimus spectat pharetras et inutile robur / Amphitryoniades; miscent suprema paventes / verba alii iunguntque manus atque ora fatigant / aspectu in misero toti, cum protinus alnus / solvitur et vasto puppis mare sorbet hiatu.
<Val. Fl. 1.639>	illam huc atque illuc nunc torquens verberat Eurus, / nunc stridens Zephyris aufert Notus; undique fervent / aequora, cum subitus trifida Neptunus in hasta / caeruleum fundo caput extulit.
<Val. Fl. 1.642>	'hanc mihi Pallas / et soror hanc' inquit 'mulcens mea pectora fletu / abstulerint; veniant Phariae Tyriaeque carinae / permissumque putent.
<Val. Fl. 1.645>	quotiens mox rapta videbo / vela Notis plenasque malis clamoribus undas.
<Val. Fl. 1.647>	non meus Orion aut saevus Pliade Taurus / mortis causa novae.
<Val. Fl. 1.648>	miseris tu gentibus, Argo, / fata paras, nec iam merito tibi, Tiphy, quietum / ulla parens volet Elysium manesque piorum.'
<Val. Fl. 1.650>	haec ait et pontum pater ac turbata reponit / litora depellitque Notos, quos caerulus horror / et madido gravis unda sinu longeque secutus / imber ad Aeoliam tendunt simul aequore portam.
<Val. Fl. 1.655>	emicuit reserata dies caelumque resolvit / arcus et in summos redierunt nubila montes.
<Val. Fl. 1.657>	iam placidis ratis exstat aquis, quam gurgite ab imo / et Thetis et magnis Nereus socer erigit ulnis.
<Val. Fl. 1.659>	ergo umeros ductor sacro velatur amictu / Aesoniamque capit pateram, quam munere gaudens / liquerat hospitio pharetrasque rependerat auro / Salmoneus, nondum ille furens, qui fingeret alti / quadrifida trabe tela Iovis contraque ruenti / aut Athon aut Rhodopen maestae nemora ardua Pisae / aemulus et miseros ipse ureret Elidis agros.
<Val. Fl. 1.666>	hac pelago libat latices et talibus infit: /
<Val. Fl. 1.667>	'di, quibus undarum tempestatisque sonorae / imperium et magno penitus par regia caelo, / tuque fretum divosque pater sortite biformes, / seu casus nox ista fuit seu volvitur axis, / ut superum sic claret opus, tollique vicissim / pontus habet, seu te subitae nova puppis imago / armorumque hominumque truces consurgere in iras / impulit, haec luerim satis et tua numina, rector, / iam fuerint meliora mihi.
<Val. Fl. 1.675>	da reddere terris / has animas patriaeque amplecti limina portae.
<Val. Fl. 1.677>	tum quocumque loco meritas tibi plurimus aras / pascit honos, ubicumque rotis horrendus equisque / stas, pater, atque ingens utrimque fluentia Triton / frena tenet, tantus nostras condere per urbes.'
<Val. Fl. 1.680>	dixerat haec.
<Val. Fl. 1.681>	oritur clamor dextraeque sequuntur / verba ducis.
<Val. Fl. 1.682>	sic cum stabulis et messibus ingens / ira deum et Calabri populator Sirius arvi / incubuit, coit agrestum manus anxia priscum / in nemus, et miseris dictat pia vota sacerdos.
<Val. Fl. 1.686>	ecce autem molli Zephyros descendere lapsu / aspiciunt; volat immissis cava pinus habenis / infinditque salum et spumas vomit aere tridenti: /
<Val. Fl. 1.689>	Tiphys agit tacitique sedent ad iussa ministri; / qualiter ad summi solium Iovis omnia circum / prona parata deo, ventique imbresque nivesque / fulguraque et tonitrus et adhuc in fontibus amnes.
<Val. Fl. 1.693>	At subitus curaque ducem metus acrior omni / mensque mali praesaga quatit, quod regis adortus / progeniem raptoque dolis crudelis Acasto / cetera nuda neci medioque in crimine patrem / liquerit ac nullis inopem vallaverit armis, / ipse procul nunc tuta tenens; ruat omnis in illum / quippe furor.
<Val. Fl. 1.699>	nec vana pavet trepidatque futuris.
<Val. Fl. 1.700>	Saevit atrox Pelias inimicaque vertice ab alto / vela videt nee qua se ardens effundere possit.
<Val. Fl. 1.702>	nil animi, nil regna iuvant; fremit obice ponti / clausa cohors telisque salum facibusque coruscat.
<Val. Fl. 1.704>	haut secus, aerisona volucer cum Daedalus ora / prosiluit iuxtaque comes brevioribus alis, / nube nova linquente domos, Minoia frustra / infremuit manus et visu lassatur inani / omnis eques plenisque redit Gortyna pharetris.
<Val. Fl. 1.709>	quin etiam in thalamis primoque in limine Acasti / fusus humo iuvenis gressus et inania signa / ore premit sparsisque legens vestigia canis / 'te quoque iam maesti forsan genitoris imago, / nate', ait 'et luctus subeunt suspiria nostri, / iamque dolos circumque trucis discrimina leti / mille vides.
<Val. Fl. 1.715>	qua te, infelix, quibus insequar oris?
<Val. Fl. 1.716>	non Scythicas ferus ille domos nec ad ostia Ponti / tendit iter, falsae sed captum laudis amore / te, puer, in nostrae durus tormenta senectae / nune lacerat.
<Val. Fl. 1.719>	celsis an si freta puppibus essent / pervia, non ultro iuvenes classemque decissem?
<Val. Fl. 1.721>	o domus, o freti nequiquam prole penates.'
<Val. Fl. 1.721>	dixit et extemplo furiis iraque minaci / terribilis:
<Val. Fl. 1.723>	'sunt hic etiam tua vulnera, praedo, / sunt lacrimae carusque parens.'
<Val. Fl. 1.724>	simul aedibus altis / itque reditque fremens rerumque asperrima versat: /
<Val. Fl. 1.726>	Bistonas ad meritos cum cornua saeva Thyoneus / torsit et infelix iam mille furoribus Haemus, / iam Rhodopes nemora alta gemunt, talem incita longis / porticibus coniunxque fugit natique Lycurgum.
<Val. Fl. 1.730>	Tartareo turn sacra Iovi Stygiisque ferebat / manibus Alcimede tanto super auxia nato, / siquid ab excitis melius praenosceret umbris.
<Val. Fl. 1.733>	ipsum etiam curisque parem talesque prementem / corde metus ducit, facilem tamen, Aesona coniunx.
<Val. Fl. 1.735>	in scrobibus cruor et largus Phlegethontis aperti / stagnat honos, saevoque vocat grandaeva tumultu / Thessalis exanimes atavos magnaeque nepotem / Pleiones.
<Val. Fl. 1.738>	et iam tenues ad carmina vultus / extulerat maestosque tuens natumque nurumque / talia libato pandebat sanguine Cretheus: /
<Val. Fl. 1.741>	'mitte metus, volat ille mari quantumque propinquat, / iam magis atque magis variis stupet Aea deorum / prodigiis quatiuntque truces oracula Colchos.
<Val. Fl. 1.744>	heu quibus ingreditur fatis, qui gentibus horror / pergit.
<Val. Fl. 1.745>	mox Scythiae spoliis nuribusque superbus / adveniet; cuperem ipse graves turn rumpere terras.
<Val. Fl. 1.747>	sed tibi triste nefas fraternaque turbidus arma / rex parat et saevos irarum concipit ignes.
<Val. Fl. 1.749>	quin rapis hine animam et famulos citus effugis artus?
<Val. Fl. 1.750>	i, meus es, iam te in lucos pia turba silentum / secretisque ciet volitans pater Aeolus arvis.'
<Val. Fl. 1.751>	Horruits interea famulum clamore supremo / maesta domus, regemque fragor per moenia differt / mille ciere manus et iam dare iussa vocatis.
<Val. Fl. 1.755>	flagrantes aras vestemque nemusque sacerdos / praecipitat, subitisque pavens circumspicit Aeson, / quid moveat.
<Val. Fl. 1.757>	quam multa leo cunctatus in arta / mole virum rictuque genas et lumina pressit, / sic curae subiere ducem, ferrumne capessat / imbelle atque aevi senior gestamina primi / an patres regnique acuat mutabile vulgus.
<Val. Fl. 1.762>	contra effusa manus haerensque in pectore coniunx / 'me quoque' ait 'casus comitem quicumque propinquat / accipies, nec fata traham natumque videbo / te sine, sat caeli patiens, cum prima per altum / vela dedit, potui quae tantum ferre dolorem.'
<Val. Fl. 1.766>	talia per lacrimas.
<Val. Fl. 1.767>	et iam circumspicit Aeson, / praeveniat quo fine minas, quae fata capessat / digna satis: magnos obitus natumque domumque / et genus Aeolium pugnataque poscere bella.
<Val. Fl. 1.771>	est etiam ante oculos aevi rudis altera proles, / ingentes animos et fortia discere facta / quem velit atque olim leti meminisse paterni.
<Val. Fl. 1.774>	ergo sacra novat.
<Val. Fl. 1.774>	veteris sub nocte cupressi / sordidus et multa pallens ferrugine taurus / stabat adhuc, cui caeruleae per cornua vittae / et taxi frons hirta comis; ipse aeger anhelans / impatiensque loci visaque exterritus umbra.
<Val. Fl. 1.779>	hunc sibi praecipuum gentis de more nefandae / Thessalis in seros Ditis servaverat usus: /
<Val. Fl. 1.781>	tergeminam cum placat eram Stygiasque supremo / obsecrat igne domos, iam iam exorabile retro / carmen agens; neque enim ante leves niger avehit umbras / portitor, et vinctae primis stant faucibus Orci.
<Val. Fl. 1.785>	illum ubi terrificis superesse in tempore sacris / conspexit, statuit leto supremaque fatur / ipse manu tangens damnati cornua tauri: /
<Val. Fl. 1.788>	'vos, quibus imperium Iovis et non segne peractum / lucis iter, mihi conciliis, mihi cognita bellis / nomina magnorum fama sacrata nepotum; / tuque, excite parens umbris, ut nostra videres / funera et oblitos superum paterere dolores, / da placidae mihi sedis iter meque hostia vestris / conciliet praemissa locis.
<Val. Fl. 1.794>	tu, nuntia sontum / virgo Iovi, terras oculis quae prospicis aequis, / ultricesque deae Fasque et grandaeva Furorum / poena parens, meritis regis succedite tectis / et saevas inferte faces.
<Val. Fl. 1.798>	sacer effera raptet / corda pavor; nee sola mei gravia adfore nati / arma ratemque putet: classes et Pontica signa / atque indignatos temerato litore reges / mente agitet semperque metu decurrat ad undas / arena ciens; mors sera viam temptataque claudat / effugia et nostras nequeat praecurrere diras, / sed reduces iam iamque viros auroque coruscum / cernat iter.
<Val. Fl. 1.806>	stabo insultans et ovantia contra / ora manusque feram.
<Val. Fl. 1.807>	tum, vobis siquod inausum / arcanumque nefas et adhuc incondita leti / sors superest, date fallaci pudibunda senectae / exitia indecoresque obitus.
<Val. Fl. 1.810>	non Marte nec armis / aut nati, precor, ille mei dignatus ut umquam / ense cadat; quae fida manus, quae cara suorum / diripiat laceretque senem nec membra sepulchro / contegat.
<Val. Fl. 1.814>	haec noster de rege piacula sanguis / sumat et heu cunctae quas misit in aequora gentes.' — / adstitit et nigro fumantia pocula tabo / contigit ipsa gravi Furiarum maxima dextra; / illi avide exceptum pateris hausere cruorem.
<Val. Fl. 1.819>	Fit fragor; inrumpunt foribus qui saeva ferebant / imperia et strictos iussis regalibus enses.
<Val. Fl. 1.821>	in media iam morte senes suffectaque leto / lumina et undanti revomentes veste cruorem / conspiciunt; primoque rudem sub limine rerum / te, puer, et visa pallentem morte parentum / diripiunt adduntque tuis.
<Val. Fl. 1.825>	procul horruit Aeson / excedens memoremque tulit sub nubibus umbram.
<Val. Fl. 1.827>	Cardine sub nostro rebusque abscissa supernis / Tartarei sedet aula patris, non illa ruenti / accessura polo, victam si volvere molem / ingenti †iacet ore Chaos, quod pondere fessam / materiem lapsumque queat consumere mundum.
<Val. Fl. 1.832>	hic geminae aeternum portae, quarum altera dura / semper lege patens populos regesque receptat; / ast aliam temptare nefas et tendere contra: /
<Val. Fl. 1.835>	rara et sponte patet, siquando pectore ductor / vulnera nota gerens, galeis praefixa rotisque / cui domus aut studium mortales pellere curas, / culta fides, longe metus atque ignota cupido, / seu venit in vittis castaque in veste sacerdos.
<Val. Fl. 1.840>	quos omnes lenis plantis et lampada quassans / progenies Atlantis agit.
<Val. Fl. 1.841>	lucet via late / igne dei, donee silvas et amoena piorum / deveniant camposque, ubi sol totumque per annum / durat aprica dies thiasique chorique virorum / carminaque et quorum populis iam nulla cupido.
<Val. Fl. 1.846>	has pater in sedes aeternaque moenia natum / inducitque nurum.
<Val. Fl. 1.847>	tum porta quanta sinistra / poena docet maneat Pelian, quo limine monstrat.
<Val. Fl. 1.849>	mirantur tantos strepitus turbamque ruentem / et loca et infernos almae virtutis honores.
<Val. Fl. 2.1>	Interea scelerum luctusque ignarus Iason / alta secat; neque enim patrios cognoscere casus / Iuno sinit, mediis ardens ne flectat ab undis / ac temere in Pelian et adhuc obstantia regis / fata ruat placitosque deis ne deserat actus.
<Val. Fl. 2.6>	Iamque fretis summas aequatum Pelion ornos / templaque Tisaeae mergunt obliqua Dianae; / iam Sciathos subsedit aquis, iam longa recessit / Sepias; attollit tondentes pabula Magnes / campus equos: vidisse putant Dolopeia busta / intrantemque Amyron curvas quaesita per oras / aequora, flumineo cuius redeuntia vento / vela legunt; remis insurgitur.
<Val. Fl. 2.13>	inde salutant / Eurymenas; recipit velumque fretumque reversus / auster, et in nubem Minyis repetentibus altum / Ossa redit.
<Val. Fl. 2.16>	metus ecce deum damnataque bello / Pallene, circumque vident immania monstra / terrigenum caelo quondam adversata gigantum, / quos scopulis trabibusque parens miserata iugisque / induit et versos exstruxit in aethera montes.
<Val. Fl. 2.21>	quisque suas in rupe minas pugnamque metusque / servat adhuc; quatit ipse hiemes et torquet ab alto / fulmina crebra pater; scopulis sed maximus illis / horror abest, Sicula pressus tellure Typhoeus.
<Val. Fl. 2.25>	hunc profugum et sacras revomentem pectore flammas, / ut memorant, prensum ipse comis Neptunus in altum / abstulit implicuitque vadis totiensque cruenta / mole resurgentem torquentemque anguibus undas / Sicanium dedit usque fretum cumque urbibus Aetnam / intulit ora premens.
<Val. Fl. 2.30>	trux ille eiectat adesi / fundamental iugi; pariter tune omnis anhelat / Trinacria, iniectam fesso dum pectore molem / commovet experiens gemituque reponit inani.
<Val. Fl. 2.34>	Iamque Hyperionius metas maris urget Hiberi / currus et evectae prono laxantur habenae / aethere, cum palmas Tethys grandaeva sinusque / sustulit et rupto sonuit sacer aequore Titan.
<Val. Fl. 2.38>	auxerat hora metus, iam se vertentis Olympi / ut faciem raptosque simul montesque locosque / ex oculis circumque graves videre tenebras.
<Val. Fl. 2.41>	ipsa quies rerum mundique silentia terrent / astraque et effusis stellatus crinibus aether.
<Val. Fl. 2.43>	ac velut ignota captus regione viarum / noctivagum qui carpit iter non aure quiescit, / non oculis, noctisque metus niger auget utrimque / campus et occurrens umbris maioribus arbor, / haud aliter trepidare viri.
<Val. Fl. 2.47>	sed pectora firmans / Hagniades 'non hanc' inquit 'sine numine pinum / derigimus, nec me tantum Tritonia cursus / erudiit; saepe ipsa manu dignata carinam est.
<Val. Fl. 2.51>	an non experti, subitus cum luce fugata / horruit imbre dies?
<Val. Fl. 2.52>	quantis, pro Iuppiter, austris / restitimus, quanta quotiens et Palladis arte / incassum decimae cecidit tumor arduus undae.
<Val. Fl. 2.55>	quin agite, o socii; micat immutabile caelum / puraque nec gravido surrexit Cynthia cornu, / nullus in ore rubor, certusque ad talia Titan / integer in fluctus et in uno decidit auro.
<Val. Fl. 2.59>	adde, quod in noctem venti veloque marique / incumbunt magis et tacitis ratis ocior horis.
<Val. Fl. 2.61>	atque adeo non illa sequi mihi sidera monstrat, / quae delapsa polo reficit mare: tantus Orion / iam cadit, irato iam stridet in aequore Perseus: /
<Val. Fl. 2.64>	sed mihi dux, vetitis qui numquam conditus undis / axe nitet serpens septenosque implicat ignes.'
<Val. Fl. 2.65>	sic ait et certi memorat qui vultus Olympi, / Pleiones Hyadumque locos, quo sidere vibret / Ensis et Actaeus niteat qua luce Bootes.
<Val. Fl. 2.69>	haec ubi dicta dedit, Cereris turn munere fessas / restituunt vires et parco pectora Baccho.
<Val. Fl. 2.71>	mox somno cessere; regunt sua sidera puppem.
<Val. Fl. 2.72>	Iamque sub Eoae dubios Atlantidis ignes / albet ager, motisque truces ab ovilibus ursi / tuta domosque petunt, raras et litus in altum / mittit aves, cum primus equis exegit anhelis / Phoebus Athon mediasque diem dispersit in undas.
<Val. Fl. 2.77>	certatim remis agitur mare rostraque cursu / prima tremunt, et iam summis Vulcania surgit / Lemnos aquis tibi per varios dilecta labores, / Ignipotens; nec te furiis et crimine matrum / terra fugat meritique piget meminisse prioris.
<Val. Fl. 2.82>	Tempore quo primum fremitus insurgere opertos / caelicolum et regni sensit novitate tumentes / Iuppiter aetheriae nec stare silentia pacis, / Iunonem volucri primam suspendit Olympo / horrendum chaos ostendens poenamque barathri.
<Val. Fl. 2.87>	mox etiam pavidae temptantem vincula matris / solvere praerupti Vulcanum vertice caeli / devolvit; ruit ille polo noctemque diemque / turbinis in morem, Lemni cum litore tandem / insonuit.
<Val. Fl. 2.91>	vox inde repens ut perculit urbem, / adclinem scopulo inveniunt miserentque foventque / alternos aegro cunctantem poplite gressus.
<Val. Fl. 2.94>	hinc reduci superas postquam pater adnuit arces, / Lemnos cara deo, nec fama notior Aetne / aut Lipares domus: has epulas, haec templa peracta / aegide et horrifici formatis fulminis alis / laetus adit.
<Val. Fl. 2.98>	contra Veneris stat frigida semper / ara loco, meritas postquam dea coniugis iras / horruit et tacitae Martem tenuere catenae.
<Val. Fl. 2.101>	quocirca struit illa nefas Lemnoque merenti / exitium furiale movet.
<Val. Fl. 2.102>	neque enim alma videri / tantum: eadem tereti crinem subnectitur auro / sidereos diffusa sinus, eadem effera et ingens / et maculis suffecta genas pinumque sonantem / virginibus Stygiis nigramque simillima pallam.
<Val. Fl. 2.107>	Iamque dies aderat.
<Val. Fl. 2.107>	Thracas qui fuderat armis / dux Lemni, puppes tenui contexere canna / ausus et inducto cratem defendere tergo, / laeta maria tum signa refert, plenasque movebant / armentis nuribusque rates.
<Val. Fl. 2.111>	et barbara vestis / et torques insigne loci.
<Val. Fl. 2.112>	sonat aequore clamor: /
<Val. Fl. 2.113>	'o patria, o variis coniunx nunc anxia curis, / has agimus longi famulas tibi praemia belli', / cum dea se piceo per sudum turbida nimbo / praecipitat Famamque vagam vestigat in umbra.
<Val. Fl. 2.117>	quam pater omnipotens digna atque indigna canentem / spargentemque metus placidis regionibus arcet / aetheris: illa fremens habitat sub nubibus imis, / non erebi, non diva poli, terrasque fatigat / quas datur.
<Val. Fl. 2.121>	audentem primi spernuntque foventque.
<Val. Fl. 2.122>	mox omnes agit et motis quatit oppida linguis.
<Val. Fl. 2.123>	talem diva sibi scelerisque dolique ministram / quaerit avens.
<Val. Fl. 2.124>	videt illa prior, iamque advolat ultro / impatiens, iamque ora parat, iam suscitat aures.
<Val. Fl. 2.126>	bane superincendit Venus atque his vocibus implet: /
<Val. Fl. 2.127>	'vade age et aequoream, virgo, delabere Lemnon / et cunctas mihi verte domos, praecurrere qualis / bella soles, cum mille tubas armataque campis / agmina et innumerum flatus cum fingis equorum.
<Val. Fl. 2.131>	adfore iam luxu turpique cupidine captos / fare viros carasque toris inducere Thressas.
<Val. Fl. 2.133>	haec tibi principia, hinc rabidas dolor undique matres / instimulet: mox ipsa adero ducamque paratas.'
<Val. Fl. 2.134>	Illa abit et mediam gaudens defertur in urbem / et primam Eurynomen, qua proxima limina Codri, / occupat exesam curis castumque cubile / servantem: manet illa viro famulasque fatigat / litoribus, tardi reputant quae tempora belli / ante torum et longo mulcent insomnia penso.
<Val. Fl. 2.141>	huic dea cum lacrimis et nota veste Neaerae / icta genas 'utinam non hic tibi nuntius essem, / o soror, aut nostros' inquit 'prius unda dolores / obruat, in tali quoniam tibi tempore coniunx / sic meritae, votis quem tu fletuque requiris, / heu furit et captae indigno famulatur amore.
<Val. Fl. 2.147>	iamque aderunt, thalamisque tuis Threissa propinquat / non forma, non arte colus, non laude pudoris / par tibi nec magni proles praeclara Dorycli, / picta manus ustoque placet sed barbara mento.
<Val. Fl. 2.151>	ac tamen hos aliis forsan solabere casus / tu thalamis fatoque leges meliore penates: /
<Val. Fl. 2.153>	me tua matris egens damnataque paelice proles / exanimat, quam iam miseros transversa tuentem / letalesque dapes infectaque pocula cerno.
<Val. Fl. 2.156>	scis simile ut flammis simus genus; adde cruentis / quod patrium saevire Dahis.
<Val. Fl. 2.157>	iam lacte ferino, / iam veniet durata gelu.
<Val. Fl. 2.158>	sed me quoque pulsam / fama viro, nostrosque toros virgata tenebit / et plaustro direpta nurus.'
<Val. Fl. 2.160>	sic fata querellas / abscidit et curis pavidam lacrimisque relinquit.
<Val. Fl. 2.162>	transit ad Iphinoen isdemque Amythaonis implet / Oleniique domum furiis; totam inde per urbem / personat, ut cunctas agitent expellere Lemno, / ipsi urbem Thressaeque regant.
<Val. Fl. 2.165>	dolor iraque surgit: /
<Val. Fl. 2.166>	obvia quaeque eadem traditque auditque, neque ulli / vana fides.
<Val. Fl. 2.167>	tum voce deos et questibus implent, / oscula iamque toris atque oscula postibus ipsis / ingeminant lacrimisque iterum visuque morantur.
<Val. Fl. 2.170>	prosiliunt nec tecta virum thalamosque revisunt / amplius; adglomerant sese nudisque sub astris / condensae fletus acuunt ac dira precantur / coniugia et Stygias infanda ad foedera taedas.
<Val. Fl. 2.174>	Has inter medias Dryopes in imagine maestae / flet Venus et saevis ardens dea planctibus instat / primaque 'Sarmaticas utinam Fortuna dedisset / insedisse domos tristesque habitasse pruinas, / plaustra sequi, vel iam patriae vidisse per ignes / culmen agi stragemque deum; nam cetera belli / perpetimur.
<Val. Fl. 2.180>	mene ille novis, me destinat amens / servitiis, urbem aut fugiens natosque relinquam?
<Val. Fl. 2.182>	non prius ense manus raptoque armabimus igne, / dumque silent ducuntque nova cum coniuge somnos, / magnum aliquid spirabit amor?'
<Val. Fl. 2.184>	tune ignea torquens / lumina praecipites excussit ab ubere natos.
<Val. Fl. 2.186>	ilicet arrectae mentes, evictaque matrum / corda sacer Veneris gemitus rapit: aequora cunctae / prospiciunt simulantque choros delubraque festa / fronde tegunt laetaeque viris venientibus adsunt.
<Val. Fl. 2.190>	iamque domos mensasque petunt; discumbitur altis / porticibus; sua cuique furens festinaque coniunx / adiacet, inferni qualis sub nocte barathri / adcubat attonitum Phlegyan et Thesea iuxta / Tisiphone saevasque dapes et pocula libat, / tormenti genus, et nigris amplectitur hydris.
<Val. Fl. 2.196>	Ipsa Venus quassans undantem turbine pinum / adglomerat tenebras pugnaeque adcincta trementem / desilit in Lemnon; nimbis et luce fragosa / prosequitur polus et tonitru pater auget honoro.
<Val. Fl. 2.200>	inde novam pavidas vocem furibunda per auras / congeminat, qua primus Athos et pontus et ingens / Thraca pals pariterque toris exhorruit omnis / mater et adstricto riguerunt ubere nati.
<Val. Fl. 2.204>	adeelerat Pavor et Geticis Discordia demens / e stabulis atraeque genis pallentibus Irae / et Dolus et Rabies et Leti maior imago / visa truces exerta manus, ut prima vocatu / intonuit signumque dedit Mavortia coniunx.
<Val. Fl. 2.209>	Hic aliud Venus et multo magis ipsa tremendum / orsa nefas gemitus fingit vocesque cadentum / inrupitque domos et singultantia gestans / ora manu taboque sinus perfusa recenti / arrectasque comas 'meritos en prima revertor / ulta toros, premit ecce dies'.
<Val. Fl. 2.214>	tum verbere victas / in thalamos agit et cunctantibus invenit enses.
<Val. Fl. 2.216>	unde ego tot scelerum facies, tot fata iacentum / exsequar?
<Val. Fl. 2.217>	heu, vatem monstris quibus intulit ordo, / quae se aperit series.
<Val. Fl. 2.218>	o qui me vera canentem / sistat et hac nostras exsolvat imagine noctes.
<Val. Fl. 2.220>	invadunt aditus et quondam cara suorum / corpora, pars ut erant dapibus vinoque soporos, / pars conferre manus etiam magnisque paratae / cum facibus quosdam insomnes et cuncta tuentes: /
<Val. Fl. 2.224>	sed temptare fugam prohibetque capessere contra / arma metus: adeo ingentes inimica videri / diva dabat, notaque sonat vox coniuge maior; / tantum oculos pressere manu, velut agmina cernant / Bumenidum ferrumve super Bellona coruscet.
<Val. Fl. 2.229>	hoc soror, hoc coniunx, propiorque hoc nata parensque / saeva valet, prensosque toris mactatque trahitque / femineum genus, immanes quos sternere Bessi / nec Geticae potuere manus aut aequoris irae.
<Val. Fl. 2.233>	it cruor in thalamis, et anhela in pectore fumant / vulnera, seque toris misero luctamine trunci / devolvunt.
<Val. Fl. 2.235>	diras aliae ad fastigia taedas / iniciunt adduntque domos.
<Val. Fl. 2.236>	pars ignibus atris / effugiunt propere, sed dura in limine coniunx / obsidet, et viso repetunt incendia ferro.
<Val. Fl. 2.239>	ast aliae Thressas labem causamque furorum / diripiunt; mixti gemitus clamorque precantum / barbarus, ignotaeque implebant aethera voces.
<Val. Fl. 2.242>	Sed tibi nunc quae digna tuis ingentibus ausis / ora feram, decus et patriae laus una ruentis, / Hypsipyle?
<Val. Fl. 2.244>	non ulla meo te carmine dictam / abstulerint, durent Latiis modo saecula fastis / Iliacique lares tantique palatia regni.
<Val. Fl. 2.247>	inruerant actae pariter nataeque nurusque, / totaque iam sparsis exarserat insula monstris.
<Val. Fl. 2.249>	illa pias armata manus 'fuge protinus urbem / meque, pater; non hostis', ait 'non moenia laesi / Thraces habent: nostrum hoc facinus; ne quaere, quis auctor.
<Val. Fl. 2.252>	iam fuge, iam dubiae donum rape mentis et ensem / tu potius, miserere, tene.'
<Val. Fl. 2.253>	tune excipit artus / obnubitque caput tacitumque ad conscia Bacchi / templa rapit primoque manus a limine tendens / 'exime nos sceleri, pater, et miserere piorum / rursus' ait.
<Val. Fl. 2.257>	tacita pavidum tune sede locavit / sub pedibus dextraque dei; latet ille receptus / veste sacra; voces chorus et trieterica reddunt / aera sonum, fixaeque fremunt in limine lynces.
<Val. Fl. 2.261>	regina ut roseis Auroram surgere bigis / vidit et insomni lassatas turbine tandem / conticuisse domos, stabilem quando optima facta / dant animum maiorque piis audacia coeptis, / serta patri iuvenisque comam vestesque Lyaei / induit et medium curru locate aeraque circum / tympanaque et plenas tacita formidine cistas.
<Val. Fl. 2.268>	ipsa sinus hederisque ligat famularibus artus / pampineamque quatit ventosis ictibus hastam / respiciens, teneat virides velatus habenas / ut pater, e nivea tumeant ut cornua mitra / et sacer ut Bacchum referat scyphus.
<Val. Fl. 2.272>	impulit acri / tum validas stridore fores rapiturque per urbem / talia voce canens:
<Val. Fl. 2.274>	'linque o mihi caede madentem, / Bacche, domum; sine foedatum te funere pontus / expiet et referam lotos in templa dracones.'
<Val. Fl. 2.276>	sic medios egressa metus; facit ipse verendam / nam deus et flatu non inscia gliscit anhelo.
<Val. Fl. 2.279>	iamque senem tacitis saeva procul urbe remotum / occulerat silvis, ipsam sed conscius ausi / nocte dieque Pavor fraudataque turbat Erinys.
<Val. Fl. 2.282>	non similes iam ferre choros (semel orgia fallunt) / audet, non patrios furtis accedere saltus, / et fuga diversas misero quaerenda per artes.
<Val. Fl. 2.285>	visa ratis saevae defecta laboribus undae, / quam Thetidi longinqua dies Glaucoque repostam / solibus et canis urebat luna pruinis.
<Val. Fl. 2.288>	huc genitorem altae per opaca silentia noctis / praecipitem silvis rapit et sic maesta profatur: /
<Val. Fl. 2.290>	'quam, genitor, patriam, quantas modo linquis inanis / pube domos.
<Val. Fl. 2.291>	pro dira lues, pro noctis acerbae / exitium.
<Val. Fl. 2.292>	talin possum te credere puppi, / care parens?
<Val. Fl. 2.293>	possum tantis retinere periclis?
<Val. Fl. 2.294>	solvimus heu serum Furiis scelus.
<Val. Fl. 2.294>	adnue votis, / diva, soporiferas quae nunc trahis aequore bigas.
<Val. Fl. 2.296>	non populos, non dite solum, non ulla parenti / regna peto; patria liceat decedere terra.
<Val. Fl. 2.298>	quando ego servato mediam genitore per urbem / laeta ferar?
<Val. Fl. 2.299>	quando hic lacrimas planctusque videbo?'
<Val. Fl. 2.299>	dixerat.
<Val. Fl. 2.300>	ille procul trunca fugit anxius alno / Taurorum lucos, delubraque saeva Dianae / advenit.
<Val. Fl. 2.302>	hic illum tristi, dea, praeficis arae / ense dato; mora nec terris tibi longa cruentis: /
<Val. Fl. 2.304>	iam nemus Egeriae, iam te ciet altus ab Alba / Iuppiter et soli non mitis Aricia regi.
<Val. Fl. 2.306>	Arcem nata petit, quo iam manus horrida matrum / congruerat.
<Val. Fl. 2.307>	rauco fremitu sedere parentum / natorumque locis vacuaeque in moenibus urbis / iura novant; donant solio sceptrisque paternis / ut meritam, redeuntque piae sua praemia menti.
<Val. Fl. 2.311>	Ecce procul validis Lemnon tendentia remis / arma notant; rapitur subito regina tumultu / conciliumque vocat.
<Val. Fl. 2.313>	non illis obvia tela / ferre nec infestos derat furor improbus ignes, / ni Veneris saevas fregisset Mulciber iras.
<Val. Fl. 2.316>	tunc etiam vates Phoebo dilecta Polyxo — / non patriam, non certa genus, sed maxima †taetae / Proteaque ambiguum Phariis se ‹fingit› ab antris / huc rexisse vias iunctis super aequora phocis; / saepe imis se condit aquis cunctataque paulum / surgit ut auditas referens in gurgite voces — / 'portum demus' ait, 'fatis haec, credite, puppis / advenit et levior Lemno deus aequore flexit / huc Minyas; Venus ipsa volens dat corpora iungi, / dum vires utero maternaque sufficit aetas.'
<Val. Fl. 2.325>	dicta placent, portatque preces ad litora Grais / Iphinoe; nec turba nocens, scelerisque recentis / signa movent, tollitque loci Cytherea timorem.
<Val. Fl. 2.329>	protinus ingentem procerum sub nomine taurum / deicit, insuetis et iam pia munera templis / reddit, et hac prima Veneris calet ara iuvenca.
<Val. Fl. 2.332>	Ventum erat ad rupem, cuius pendentia nigris / fumant saxa iugis coquiturque vaporibus aer.
<Val. Fl. 2.334>	substitit Aesonides, atque hic regina precari / hortatur causasque docens 'haec antra videtis / Vulcanique' ait 'ecce domos: date vina precesque...
<Val. Fl. 2.337>	forsitan hoc factum taceat iam fulmen in antro: /
<Val. Fl. 2.338>	nox dabit ipsa fidem, clausae cum murmura flammae, / hospes, et incussae sonitum mirabere massae.'
<Val. Fl. 2.339>	moenia tum viresque loci veteresque parentum / iactat opes.
<Val. Fl. 2.341>	mediis famulae convivia tectis / expediunt; Tyrio vibrat torus igneus ostro.
<Val. Fl. 2.343>	stat maerens atavos reges regesque maritos / Thressa manus, quaecumque faces timuisse iugales / credita nec dominae sanctum tetigisse cubile.
<Val. Fl. 2.346>	iam medium Aesonides, iam se regina locavit, / post alii proceres; sacris dum vincitur extis / prima fames, circum pateris it Bacchus, et omnis / aula silet; dapibus coeptis mox tempora fallunt / noctis et in seras durant sermonibus umbras, / praecipueque ducis casus mirata requirit / Hypsipyle, quae fata trahant, quae regis agat vis / aut unde Haemoniae molem ratis: unius haeret / adloquio et blandos paulatim colligit ignes / iam non dura toris Veneri nec iniqua reversae, / et deus ipse moras spatiumque indulget amori.
<Val. Fl. 2.357>	Pliada lege poli nimboso moverat astro / Iuppiter aeternum volvens opus, et simul undis / cuncta ruunt, unoque dei Pangaea sub ictu / Gargaraque et maesti steterunt formidine luci.
<Val. Fl. 2.361>	saevior haut alio mortales tempore gentes / terror agit; tune urget enim, tune flagitat iras / in populos Astraea Iovem terrisque relictis / invocat adsiduo Saturnia sidera questu.
<Val. Fl. 2.365>	insequitur niger et magnis cum fratribus Eurus / intonat Aegaeo, tenditque ad litora pontus; / et lunam quarto densam videt imbribus ortu / Thespiades, longus coeptis et fluctibus arcens / qui metus.
<Val. Fl. 2.369>	usque novos divae melioris ad ignis / urbe sedent laeti Minyae viduisque vacantes / indulgent thalamis nimbosque educere luxu / nec iam velle vias, zephyrosque audire vocantes / dissimulant, donec resides Tirynthius heros / non tulit, ipse rati invigilans atque integer urbis: /
<Val. Fl. 2.375>	invidisse deos tantum maris aequor adortis, / desertasque domos, fraudataque tempore segni / vota patrum.
<Val. Fl. 2.377>	quid et ipse viris cunctantibus adsit?
<Val. Fl. 2.378>	'o miseri quicumque tuis accessimus actis.
<Val. Fl. 2.379>	Phasin et Aeeten Scythicique pericula ponti / redde' ait 'Aesonide: me tecum solus in aequor / rerum traxit amor, dum spes mihi sistere montes / Cyaneos vigilemque alium spoliare draconem.
<Val. Fl. 2.383>	si sedet Aegaei scopulos habitare profundi, / hoc mecum Telamon peraget meus.'
<Val. Fl. 2.384>	haec ubi dicta, / baud secus Aesonides monitis accensus amaris, / quam bellator equus, longa quem frigida pace / terra iuvat, †brevis† in laevos piger angitur orbes, / frena tamen dominumque velit, si Martius aures / clamor et obliti rursus fragor impleat aeris.
<Val. Fl. 2.390>	tune Argum Tiphynque vocat pelagoque parari / praecipitat; petit ingenti clamore magister / arma viros pariter sparsosque in litore remos.
<Val. Fl. 2.393>	Exoritur novus urbe dolor planctusque per omnes / et facies antiqua domos.
<Val. Fl. 2.394>	sibi moenia linqui / en iterum; et quando natorum tempora, gentem / qui recolant, qui sceptra gerant?
<Val. Fl. 2.396>	nunc triste nefandae / noctis opus, vidui nunc illa silentia tecti / saeva magis, thalamos excussaque vincla quod ausae / induere atque iterum tales admittere curas.
<Val. Fl. 2.400>	ipsa quoque Hypsipyle subitos per litora cursus / ut vidit totaque viros decedere Lemno, / ingemit et tali compellat Iasona questu: /
<Val. Fl. 2.403>	'iamne placet primo deducere vela sereno, / carius o mihi patre caput?
<Val. Fl. 2.404>	modo saeva quierunt / aequora.
<Val. Fl. 2.405>	sic portus fugeret ratis, aspera si te / Plias in adversae tenuisset litore Thraces.
<Val. Fl. 2.407>	ergo moras caelo cursumque tenentibus undis / debuimus?' dixit lacrimans haesuraque caro / dona duci promit chlamydem textosque labores.
<Val. Fl. 2.410>	illic servati genitoris conscia sacra / pressit acu currusque pios: stant saeva paventum / agmina dantque locum; viridi circum horrida tela / silva tremit; mediis refugit pater anxius umbris.
<Val. Fl. 2.414>	pars et frondosae raptus expresserat Idae / illustremque fugam pueri; mox aethere laetus / adstabat mensis, quin et Iovis armiger ipse / accipit a Phrygio iam pocula blanda ministro.
<Val. Fl. 2.418>	tune ensem notumque ferens insigne Thoantis / 'accipe' ait, 'bellis mediaeque ut pulvere pugnae / sim comes, Aetnaei genitor quae flammea gessit / dona dei, nunc digna tuis adiungier armis.
<Val. Fl. 2.422>	i, memor i terrae, quae vos amplexa quieto / prima sinu, refer et domitis a Colchidos oris / vela per hunc utero quem linquis Iasona nostro.'
<Val. Fl. 2.424>	sic ait Haemonii labens in colla mariti.
<Val. Fl. 2.426>	nec minus Orphea tristis cervice tuaque, / Aeacide, et gemino coniunx a Castore pendet.
<Val. Fl. 2.428>	Has inter lacrimas legitur piger uncus harenis.
<Val. Fl. 2.429>	iam remi rapuere ratem, iam flamina portant; / spumea subsequitur fugientis semita clavi.
<Val. Fl. 2.431>	tune tenuis Lemnos transitque Electria tellus / Threiciis arcana sacris.
<Val. Fl. 2.432>	hic numinis ingens / horror et incautis decreta piacula linguis.
<Val. Fl. 2.434>	hanc demissa Iovi non umquam laedere fluctu / audet hiems.
<Val. Fl. 2.435>	sponte ipse deus tune asperat undas, / cum vetat infidos sua litora tangere nautas.
<Val. Fl. 2.437>	obvius at Minyas terris adytisque sacerdos / excipit hospitibus reserans secreta Thyotes.
<Val. Fl. 2.439>	hactenus in populos vates, Samothracia, dicam: /
<Val. Fl. 2.440>	missa mane, sacrisque metum servemus opertis.
<Val. Fl. 2.441>	illi sole novo laeti plenique deorum / considunt transtris.
<Val. Fl. 2.442>	iam quas praeviderat urbes / navita condebat, proraeque accesserat Imbros, / et sol aetherias medius conscenderat arces.
<Val. Fl. 2.445>	Thessala Dardaniis tune primum puppis harenis / adpulit et fatis Sigeo litore sedit.
<Val. Fl. 2.447>	desiliunt: pars hinc levibus candentia velis / castra levat, tracto pars frangit adorea saxo / farra, citum strictis alius de cautibus ignem / ostendit foliis et sulphure pascit amico.
<Val. Fl. 2.451>	Alcides Telamonque comes dum litora blando / anfractu sinuosa legunt, vox accidit aures / flebile succedens, cum fracta remurmurat unda.
<Val. Fl. 2.454>	attoniti pressere gradum vacuumque secuntur / vocis iter.
<Val. Fl. 2.455>	iam certa sonat, desertaque durae / virgo neci quem non hominum superumque vocabat?
<Val. Fl. 2.457>	acrius hoc instare viri succurrere certi; / qualiter, implevit gemitu cum taurus acerbo / avia frangentem morsu super alta leonem / terga ferens, coit e sparso concita mapali / agrestum manus et caeco clamore coloni.
<Val. Fl. 2.462>	constitit Alcides, visuque enisus in alta / rupe truces manicas defectaque virginis ora / cernit et ad primos turgentia lumina flexus; / exanimum veluti multa tamen arte coactum / maeret ebur, Pariusve notas et nomina sumit / cum lapis aut liquidi referunt miranda colores.
<Val. Fl. 2.468>	ductor ait:
<Val. Fl. 2.468>	'quod, virgo, tibi nomenque genusque, / quae sors ista, doce, tendunt cur vincula palmas?'
<Val. Fl. 2.469>	illa tremens tristique oculos deiecta pudore / 'non ego digna malis' inquit; 'suprema parentum / dona vides, ostro scopulos auroque frequentes.
<Val. Fl. 2.473>	nos Ili felix quondam genus, invida donec / Laomedonteos fugeret Fortuna penates.
<Val. Fl. 2.475>	principio morbi caeloque exacta sereno / temperies, arsere rogis certantibus agri, / cum subitus fragor et fluctus Idaea moventes / cum stabulis nemora: ecce repens consurgere ponto / belua, monstrum ingens; hanc tu nec montibus ullis / nec nostro metire mari.
<Val. Fl. 2.480>	primaeva furenti / huic manus amplexus inter planctusque parentum / deditur.
<Val. Fl. 2.482>	hoc sortes, hoc corniger imperat Hammon, / virgineam damnare animam sortitaque Lethen / corpora; crudelis scopulis me destinat urna.
<Val. Fl. 2.485>	verum o iam redeunt Phrygibus si numina tuque / ille ades auguriis promisse et sorte deorum, / iam cui candentes votivo in gramine pascit / cornipedes genitor, nostrae stata dona salutis, / adnue meque, precor, defectaque Pergama monstris / eripe, namque potes.
<Val. Fl. 2.490>	neque enim tam lata videbam / pectora, Neptunus muros cum iungeret astris, / nec tales umeros pharetramque gerebat Apollo.'
<Val. Fl. 2.492>	auxerat haec locus et facies maestissima capti / litoris et tumuli caelumque, quod incubat urbi, / quale laborantis Nemees iter aut Erymanthi / vidit et infectae miseratus flumina Lernae.
<Val. Fl. 2.497>	Dat procul interea signum Neptunus, et una / monstriferi mugire sinus Sigeaque pestis / adglomerare fretum, cuius stellantia glauca / lumina nube tremunt, atque ordine curva trisulco / fulmineus quatit ora fragor, pelagoque remenso / cauda redit, passosque sinus rapit ardua cervix.
<Val. Fl. 2.503>	illam incumbentem per mille volumina pontus / prosequitur lateri adsultans, trepidisque ruentem / litoribus sua cogit hiems.
<Val. Fl. 2.505>	non fluctibus aequis / nubiferi venit unda Noti, non Africus alto / tantus ovat patriisque manus cum plenus habenis / Orion bipedum flatu mare tollit equorum.
<Val. Fl. 2.509>	ecce ducem placitae furiis crudescere pugnae / surgentemque toris stupet immanemque paratu / Aeacides pulsentque graves ut terga pharetrae.
<Val. Fl. 2.512>	ille patrem pelagique deos suaque arma precatus / insiluit scopulo, motumque e sedibus aequor / horruit et celsi spatiosa volumina monstri.
<Val. Fl. 2.515>	qualis ubi a gelidi Boreas convallibus Hebri / tollitur et volucres Riphaea per ardua nubes / praecipitat piceo necdum tenet omnia caelo, / illa simul molem horrificam scopulosaque terga / promovet ingentique umbra subit.
<Val. Fl. 2.519>	intremere Ide / inlidique rates pronaeque resurgere turres.
<Val. Fl. 2.521>	occupat Alcides arcum totaque pharetrae / nube premit.
<Val. Fl. 2.522>	non illa magis quam sede movetur / magnus Eryx, deferre velint quem vallibus imbres.
<Val. Fl. 2.524>	iam brevis et telo volucri non utilis aer.
<Val. Fl. 2.525>	tum vero fremitus vanique insania coepti / et tacitus pudor et rursus pallescere virgo.
<Val. Fl. 2.527>	proicit arma manu, scopulos vicinaque saxa / respicit, et quantum ventis adiuta vetustas / impulerit pontive fragor, tantum abscidit imi / concutiens a sede maris.
<Val. Fl. 2.530>	iamque agmine toto / pistris adest miseraeque inhiat iam proxima praedae.
<Val. Fl. 2.532>	stat mediis elatus aquis recipitque ruentem / Alcides saxoque prior surgentia colla / obruit; hinc vastos nodosi roboris ictus / congeminat, fluctus done defertur in imos / iam totis resoluta vadis; Idaeaque mater / et chorus et summis ulularunt collibus Amnes.
<Val. Fl. 2.538>	protinus e scopulis et opaca valle resurgunt / pastores magnisque petunt clamoribus urbem.
<Val. Fl. 2.540>	nuntius hinc socios Telamon vocat, ac simul ipsi / horrescunt subitoque vident in sanguine puppem.
<Val. Fl. 2.542>	nec minus in scopulos crudique cacumina saxi / emicat Alcides vinclisque tenentibus aufert / virgineas de rupe manus aptatque superbis / arma umeris.
<Val. Fl. 2.545>	regem inde petens superabat ovante / litora tuta gradu, qualis per pascua victor / ingreditur, tum colla tumens, tum celsior armis / taurus, ubi adsueti pecoris stabula alta revisit / et patrium nemus et bello quos ultus amores.
<Val. Fl. 2.550>	Obvia cui contra longis emissa tenebris / turba Phrygum parvumque trahens cum coniuge natum / Laomedon; iam maestus equos, iam debita posci / dona gemit.
<Val. Fl. 2.553>	pars aerii fastigia muri / cingit et ignotis iuvenem mirantur in armis.
<Val. Fl. 2.555>	illum torva tuens atque acri lubricus astu / rex subit et patrio fatur male laetus amore: /
<Val. Fl. 2.557>	'maxime Graiugenum, quem non Sigea petentem / litora nec nostrae miserantem funera Troiae / adpulit his fors ipsa locis, si vera parentem / fama Iovem summique tibi genus esse Tonantis, / noster ades iunctisque venis: sator unus et idem / stirpis honos, quamquam longis disiungimur oris.
<Val. Fl. 2.563>	quot mihi post lacrimas, post quanta piacula patrum / serus ades, quam parva tuis iam gloria factis.
<Val. Fl. 2.565>	verum age nunc socios fraternis moenibus infer; / crastina lux biiuges stabulis ostendat apertis.'
<Val. Fl. 2.566>	dixerat haec tacitusque dolos dirumque volutat / corde nefas, clausum ut thalamis somnoque gravatum / immolet et rapta ludat responsa pharetra; / namque bis Herculeis deberi Pergama telis / audierat.
<Val. Fl. 2.571>	Priami sed quis iam vertere regnis / fata queat?
<Val. Fl. 2.572>	manet immotis nox †turica† lustris / et genus Aeneadum et Troiae melioris honores.
<Val. Fl. 2.574>	'nos' ait 'ad Scythici' Tirynthius 'ostia ponti / raptat iter; mox huc vestras revehemur ad oras / donaque dicta feram.'
<Val. Fl. 2.576>	turn vero plura vocatis / adnuit ille deis.
<Val. Fl. 2.577>	promissa infida tyranni / iam Phryges et miserae flebant discrimina Troiae.
<Val. Fl. 2.579>	Panditur hinc totis in noctem carbasus alis / litoraque et veteris tumulos praelabitur Ili / Dardaniumque patrem; vigili simul omnia ludo / festa vident; hinc unda, sacris hinc ignibus Ide / vibrat et horrisonae respondent Gargara buxo.
<Val. Fl. 2.584>	inde ubi iam medii tenuere silentia ponti / stridentesque iuvant aurae, Phrixea subibant / aequora et angustas quondam sine nomine fauces.
<Val. Fl. 2.587>	ecce autem prima volucrem sub luce dehiscens / terruit unda ratem, vittataque constitit Helle, / iam Panopes Thetidisque soror, iamque aurea laeva / sceptra tenens.
<Val. Fl. 2.590>	dum sternit aquas, proceresque ducemque / aspicit et placidis compellat lasona dictis: /
<Val. Fl. 2.592>	'te quoque ab Haemoniis ignota per aequora terris / regna infesta domus fatisque simillima nostris / fata ferunt; iterum Aeolios Fortuna nepotes / spargit, et infelix Scythicum gens quaeritis amnem.
<Val. Fl. 2.596>	vasta super tellus, longum (ne defice coeptis) / aequor, et ipse procul, verum dabit ostia Phasis.
<Val. Fl. 2.598>	hic nemus arcanum geminaeque virentibus arae / stant tumulis; hic prima pia sollemnia Phrixo / ferte manu cinerique, precor, mea reddite dicta: /
<Val. Fl. 2.601>	non ego per Stygiae quod rere silentia ripae, / frater, agor; frustra vacui scrutaris Averni, / care, vias; neque enim scopulis me et fluctibus actam / frangit hiems: celeri extemplo subiere ruentem / Cymothoe Glaucusque manu; pater ipse profundi / has etiam sedes, haec numine tradidit aequo / regna nec Inois noster sinus invidet undis.'
<Val. Fl. 2.607>	dixerat et maestos tranquilla sub aequora vultus / cum gemitu tulit, ut patrii rediere dolores.
<Val. Fl. 2.610>	tum pelago vina invergens dux talibus infit: /
<Val. Fl. 2.611>	'undarum decus et gentis, Cretheia virgo, / pande viam cursuque tuos age, diva, secundo', / immittitque ratem mediasque intervolat urbes, / qua brevibus furit aestus aquis Asiamque prementem / effugit abruptis Europa immanior oris.
<Val. Fl. 2.616>	has etiam terras consertaque gentibus arva / sic pelago pulsante, reor, Neptunia quondam / cuspis et adversi longus labor abscidit aevi, / ut Siculum Libycumque latus, stupuitque fragore / Ianus et occiduis regnator montibus Atlans.
<Val. Fl. 2.621>	iam iuga Percotes Pariumque infame fragosis / exsuperant Pityamque vadis, transmissaque puppi / Lampsacus, Ogygii quam nec trieterica Bacchi / sacra neque arcanis Phrygius furor invehit antris, / sed suus in Venerem raptat deus.
<Val. Fl. 2.625>	illius aras / urbe super celsique vident velamina templi.
<Val. Fl. 2.627>	rarior hinc tellus atque ingens undique caelum / rursus et incipiens alium prospectus in orbem.
<Val. Fl. 2.629>	terra sinu medio Pontum iacet inter et Hellen / ceu fundo prolata maris; namque improba caecis / intulit arva vadis longoque per aequora dorso / litus agit: tenet hinc veterem confinibus oris / pars Phrygiam, pars discreti iuga pinea montis.
<Val. Fl. 2.634>	nec procul ad tenuis surgit confinia ponti / urbs placidis demissa iugis; rex divitis agri / Cyzicus.
<Val. Fl. 2.636>	Haemoniae qui turn nova signa carinae / ut videt, ipse ultro primas procurrit ad undas / miraturque viros dextramque amplexus et haerens / incipit:
<Val. Fl. 2.639>	'o terris nunc primum cognita nostris / Aemathiae manus et fama mihi maior imago.
<Val. Fl. 2.641>	non tamen haec adeo semota neque ardua tellus / longaque iam populis impervia lucis eoae, / cum tales intrasse duces, tot robora cerno.
<Val. Fl. 2.644>	nam licet hinc saevas tellus alat horrida gentes / meque fremens tumido circumfluat ore Propontis, / vestra fides ritusque pares et mitia cultu / his etiam mihi corda locis; procul effera virtus / Bebrycis et Scythici procul inclementia sacri.'
<Val. Fl. 2.648>	sic memorat laetosque rapit, simul hospita pandi / tecta iubet templisque sacros largitur honores.
<Val. Fl. 2.651>	stant gemmis auroque tori mensaeque paratu / regifico centumque pares primaeva ministri / corpora; pars epulas manibus, pars aurea gestant / pocula bellorum casus expressa recentum.
<Val. Fl. 2.655>	atque ea prima duci porgens carchesia Graio / Cyzicus 'hic portus' inquit 'mihi territat hostis, / has acies sub nocte refert, haec versa Pelasgum / terga vides, meus hic ratibus qui pascitur ignis.'
<Val. Fl. 2.658>	subicit Aesonides:
<Val. Fl. 2.659>	'utinam nunc ira Pelasgos / adferat et solitis temptet concurrere furtis / cunctaque se ratibus fundat manus: arma videbis / hospita nec post hanc ultra tibi proelia noctem.'
<Val. Fl. 2.662>	sic ait basque inter variis nox plurima dictis / rapta vices nec non simili lux postera tractu.
<Val. Fl. 3.1>	Tertia iam gelidas Tithonia solverat umbras / exueratque polum; Tiphyn placida alta vocabant.
<Val. Fl. 3.3>	it tectis Argoa manus, simul urbe profusi / Aenidae caris socium digressibus haerent.
<Val. Fl. 3.5>	dant Cererem lectumque pecus nec palmite Bacchum / Bithyno Phrygiove satum, sed quem sua noto / colle per angustae Lesbos freta suggerit Helles.
<Val. Fl. 3.8>	ipse agit Aesonidae iunctos ad litora gressus / Cyzicus abscessu lacrimans / muneribus primas coniunx Percosia vestes / quas dabat et picto Clite variaverat auro.
<Val. Fl. 3.12>	tum galeam et patriae telum insuperabile dextrae / addidit: ipse ducis pateras et Thessala contra / frena capit manibusque datis iunxere nepotes.
<Val. Fl. 3.15>	Tu mihi nunc causas infandaque proelia, Clio, / pande virum; tibi enim superum data, virgo, facultas / nosse animos rerumque vias.
<Val. Fl. 3.17>	cur talia passus / arma, quid hospitiis iunctas concurrere dextras / Iuppiter?
<Val. Fl. 3.19>	unde tubae nocturnaque movit Erinys?
<Val. Fl. 3.20>	Dindyma sanguineis famulum bacchata lacertis / dum volucri quatit asper equo silvasque fatigat / Cyzicus, ingenti praedae deceptus amore / adsuetum Phrygias dominam vectare per urbes / oppressit iaculo redeuntem ad frena leonem.
<Val. Fl. 3.25>	et nunc ille iubas captivaque postibus ora / imposuit, spolium infelix divaeque pudendum.
<Val. Fl. 3.27>	quae postquam Haemoniam tantae non immemor irae / aerisono de monte ratem praefixaque regum / scuta videt, nova monstra viro, nova funera volvit, / ut socias in nocte manus utque impia bella / conserat et saevis erroribus implicet urbem.
<Val. Fl. 3.32>	Nox erat et leni canebant aequora sulco, / et iam prona leves spargebant sidera somnos.
<Val. Fl. 3.34>	aura vehit; religant tonsas veloque Procnesson / et te iam medio flaventem, Rhundace, ponto / spumosumque legunt fracta Scylaceon ab unda.
<Val. Fl. 3.37>	ipse diem longe solisque cubilia Tiphys / consulit, ipse ratem vento stellisque ministrat.
<Val. Fl. 3.39>	atque ilium non ante sopor luctamine tanto / lenit agens divum imperiis; cadit inscia clavo / dextera, demittitque oculos, solataque puppis / turbine flectit iter portuque refertur amico.
<Val. Fl. 3.43>	Ut notis adlapsa vadis, dant aethere longa / signa tubae, vox et mediis emissa tenebris: /
<Val. Fl. 3.45>	'hostis habet portus, soliti rediere Pelasgi.'
<Val. Fl. 3.45>	rupta quies; deus ancipitem lymphaverat urbem / Mygdoniae Pan iussa ferens saevissima matris, / Pan nemorum bellique potens, quem lucis ab horis / antra tenent; patet ad medias per devia noctes / saetigerum latus et torvae coma sibila frontis.
<Val. Fl. 3.51>	vox omnes super una tubas, qua conus et enses, / qua trepidis auriga rotis nocturnaque muris / claustra cadunt; talesque metus non Martia cassis / Eumenidumque comae, non tristis ab aethere Gorgo / sparserit aut tantis aciem raptaverit umbris.
<Val. Fl. 3.56>	ludus et ille deo, pavidum praesepibus aufert / cum pecus et profugi sternunt dumeta iuvenci.
<Val. Fl. 3.58>	Ilicet ad regem clamor ruit.
<Val. Fl. 3.58>	exilit altis / somnia dira toris simulacraque pallida linquens / Cyzicus.
<Val. Fl. 3.60>	ecce super foribus Bellona reclusis / nuda latus passuque movens orichalca sonoro / adstitit et triplici pulsans fastigia crista / inde ciere virum.
<Val. Fl. 3.63>	sequitur per moenia demens / ille deam et fatis extrema in proelia tendit, / qualis in Alciden et Thesea Rhoetus iniqui / nube meri geminam Pholoen maioraque cernens / astra ruit, qualisve redit venatibus actis / lustra pater Triviamque canens umeroque Learchum / advehit, at miserae declinant lumina Thebae.
<Val. Fl. 3.70>	iamque adeo nec porta ducem nec pone moratur / excubias sortita manus, quae prima furenti / advolat; hinc alii subeunt, ut proxima quaeque / intremuit domus et motus accepit inanes.
<Val. Fl. 3.74>	At Minyas anceps fixit pavor; aegra virorum / corda labant, nec quae regio aut discrimina cernunt, / cur galeae clipeique micent, num pervigil armis / donec et hasta volans immani turbine transtris / insonuit monuitque ratem rapere obvia caeca / arma manu.
<Val. Fl. 3.79>	princeps galeam constringit Iason / vociferans:
<Val. Fl. 3.80>	'primam bane nati, pater, accipe pugnam / vosque, viri, optatos huc adfore credite Colchos.'
<Val. Fl. 3.81>	Bistonas in medios ceu Martius exilit astris / currus, ubi ingentes animae clamorque tubaeque / sanguineae iuvere deum, non segnius ille / occupat arva furens; sequitur vis omnis Achivum.
<Val. Fl. 3.86>	adglomerant latera, et densis thoracibus horrens / stat manus, aegisono quam nec fera pectore virgo / dispulerit nec dextra Iovis Terrorque Pavorque, / Martis equi.
<Val. Fl. 3.89>	sic contextis umbonibus urgent, / caeruleo veluti cum Iuppiter agmine nubem / constituit: certant zephyri frustraque rigentem / pulsat utrimque notus; pendent mortalia longo / corda metu, quibus illa fretis, quibus incidat arvis.
<Val. Fl. 3.94>	Hine manus infelix clamore impellere magno / saxa facesque atras et tortae pondera fundae; / fert sonitus immota phalanx irasque retentant, / congeries dum prima fluat.
<Val. Fl. 3.97>	stellantia Mopsus / tegmina et ingentem Corythi notat Eurytus umbram.
<Val. Fl. 3.99>	restitit ille gradu seseque a lumine ferri / sustinuit, praeceps subitum ceu pastor ad amnem, / spumantem nimbis fluctuque arbusta ruentem.
<Val. Fl. 3.102>	at Tydeus 'en intentis quem viribus' inquit / 'opperiar manibusque dari quem comminus optem; / quo steteris moriere loco.'
<Val. Fl. 3.104>	subit ilia cuspis / Olenii; dedit ille sonum compressaque mandens / aequora purpuream singultibus expulit hastam.
<Val. Fl. 3.107>	ac velut in medio rupes latet horrida ponto, / quam super ignari numquam rexere magistri / praecipites impune rates, sic agmine caeco / incurrit strictis manus ensibus.
<Val. Fl. 3.110>	occubat Iron / et Cotys et Pyrno melior genitore Bienor.
<Val. Fl. 3.112>	At magis interea diverso turbida motu / urbs agitur.
<Val. Fl. 3.113>	Genyso coniunx amoverat arma; / ast illi subitus ventis vivoque reluxit / torre focus; telis gaudes, miserande, repertis.
<Val. Fl. 3.116>	linquit et undantes mensas infectaque pernox / sacra Medon; chlamys imbelli circumvenit ostro / torta manum, strictoque vias praefulgurat ense.
<Val. Fl. 3.119>	talis in arma ruit, nec vina dapesque remota, / statque loco torus, †in quo omen† mansere ministri.
<Val. Fl. 3.121>	inde vagi nec tela modis nec casibus isdem / conseruere manum et longe iacuere perempti.
<Val. Fl. 3.123>	ecce gravem nodis pinguique bitumine quassans / lampada turbata Phlegyas decurrit ab urbe.
<Val. Fl. 3.125>	ille leves de more manus aciemque Pelasgum / per noctem remeasse ratus pulsumque requirens / saepe sibi vano Thamyrim clamore petebat / arduus et late fumanti nube coruscus; / quantus ubi immenso prospexit ab aethere Typhon / igne simul ventisque rubens, quem Iuppiter alte / crine tenet; trepidant diro sub lumine puppes.
<Val. Fl. 3.132>	tollitur hinc tentoque ruit Tirynthius arcu / pectore certa regens adversa spicula flamma: /
<Val. Fl. 3.134>	per piceos accensa globos et pectus harundo / per medium contenta fugit; ruit ille comanti / ore facem supra, maiorque apparuit ignis.
<Val. Fl. 3.137>	Ambrosium Peleus, ingentem Ancaeus Echeclum / sternit et elatae propius succedere dextrae / Telecoonta sinit †delicataque† ora securi / disiecit cervice tenus.
<Val. Fl. 3.140>	simul aspera victor / cingula sublustri vibrantia detrahit umbra, / 'has, precor, exuvias et opima cadavera' Nestor / 'linquite' ait:
<Val. Fl. 3.143>	'ferro potius mihi dextera, ferro / navet opus', prensumque manu detruncat Amastrum 145 / diversasque simul socios invadere turmas / admonuit.
<Val. Fl. 3.146>	pergunt rupta testudine fusi, / qua tenebrae campique ferunt.
<Val. Fl. 3.147>	gravis invenit Ochum / Phlias et trepido Pollux impingitur Hebro.
<Val. Fl. 3.149>	ipse super vultus taboque natantia terga / dux campi Martisque potens, ut caeca profundo / currit hiems, Zelyn et Bronten Abarimque relinquit / semineces: Glaucum sequitur Glaucumque ruentem / occupat et iugulo vulnus molitur aperto.
<Val. Fl. 3.154>	ille manu contra telum tenet ultima frustra / verba ciens fixamque videt decrescere cornum.
<Val. Fl. 3.156>	hinc Halyn, hinc rigido transcurrens demetit ense / Protin et insignem cithara cantuque fluenti / Dorcea, qui dulci festis adsistere mensis / pectine Bistoniae magnum post ausus alumnum.
<Val. Fl. 3.160>	nec pharetram aut acres ultra Tirynthius arcus / exercet, socia sed disicit agmina clava.
<Val. Fl. 3.162>	ac veluti magna iuvenum cum densa securi / silva labat cuneisque gemit grave robur adactis / iamque abies piceaeque ruunt, sic dura sub ictu / ossa virum malaeque sonant sparsusque cerebro / albet ager.
<Val. Fl. 3.166>	levis ante pedes subsederat †Hidmon; / occupat os barbamque viri clavamque superne / intonat 'occumbes' et 'nunc' ait 'Herculis armis, / donum ingens semperque tuis mirabile fatum.'
<Val. Fl. 3.169>	horruit ille cadens nomenque agnovit amicum / primus et ignaris dirum scelus attulit umbris.
<Val. Fl. 3.172>	nee tibi Thessalicos tune profuit, Ornyte, reges / hospitiis aut mente moras fovisse benigna / et laribus sacrasse diem; procul advenit Idmon / oblatumque ferit, galeam cristasque rubentes, / heu tua dona, gerens.
<Val. Fl. 3.176>	quem te qualemque videbit / attonitus, Crenaee, parens.
<Val. Fl. 3.177>	en frigidus orbes / purpureos iam somnus obit, iam candor et anni / deficiunt vitaque fugit decus omne soluta: /
<Val. Fl. 3.180>	desere nune nemus et Nympharum durus amores.
<Val. Fl. 3.181>	at diversa Sagen turbantem fallere nervo / tum primum puer ausus Hylas (spes maxima bellis / pulcher Hylas, si fata sinant, si prospera Iuno), / prostravitque virum celeri per pectora telo.
<Val. Fl. 3.185>	Accessere (nefas) tenebris fallacibus acti / Tyndaridae in sese: Castor prius ibat in ictus / nescius; ast illos nova lux subitusque diremit / frontis apex.
<Val. Fl. 3.188>	tum Castor Ityn, qua caerulus ambit / balteus et gemini committunt ora dracones, / frater Hagen Thapsumque securigerumque Nealcen / transigit et Canthi pallentem vulnere Cydrum.
<Val. Fl. 3.192>	torserat hic totis conisus viribus hastam / venatori Erymo, brevis hanc sed fata ferentem / prodidit et piceo comitem miserata refulsit / Luna polo; cessere iubae, raptumque per auras / vulnus, et extrema sonuit cita cuspide cassis.
<Val. Fl. 3.197>	Nisaeum Telamon et Ophelten vana sonantem / per clipei cedentis opus cratemque trilicem, / qua stomachi secreta, ferit laetusque profatur: /
<Val. Fl. 3.200>	'di, precor, hunc regem aut aeque delegerit alta / fors mihi gente satum, magnusque et flebilis urbi / conciderit.'
<Val. Fl. 3.202>	super addit Aren fratremque Melanthum / Phoceaque Oleniden, Lelegum qui pulsus ab oris / regis amicitiam et famuli propioris honores — / qua patiens non arte — tulit.
<Val. Fl. 3.205>	nox alta cadentum / ingentes resonat sonitus augetque ruinas: /
<Val. Fl. 3.207>	ut magis Inarime, magis ut mugitor anhelat / Vesvius, attonitas acer cum suscitat urbes ...
<Val. Fl. 3.208>	sic pugnae crebrescit opus; neque enim ignea cedunt / astra loco, lentis haeret nox conscia bigis.
<Val. Fl. 3.211>	Perge age Tartareae mecum semel omnia noctis, / Musa, sequi.
<Val. Fl. 3.212>	trepidam Phaethon adflavit ab alto / Tisiphonen, graviorque locos iam luce propinqua / umbra premit; non signa virum, non funera cernunt, / et rabie magis ora calent.
<Val. Fl. 3.215>	vos prodite, divae, / Eumenidum noctisque globos, vatique patescat / armorum fragor et tepidi singultibus agri / labentum atque acti Minyis per litora manes.
<Val. Fl. 3.219>	Cyzicus hic aciem vanis discursibus implet / fata trahens; iam pulsa sibi cessisse Pelasgum / agmina, iam passim vacuos disiecta per agros / credit ovans: tales habitus, ea gaudia fingit / ira deum.
<Val. Fl. 3.223>	fundo veluti cum Coeus in imo / vincla lovis fractoque trahens adamante catenas / Saturnum Tityumque vocat spemque aetheris amens / concipit, ast ilium fluviis et nocte remensa / Eumenidum canis et sparsae iuba reppulit hydrae.
<Val. Fl. 3.228>	saevit acerba fremens tardumque a moenibus agmen / increpitat:
<Val. Fl. 3.229>	'numquamne dolor virtusque subibit / nil ausas sine rege manus?
<Val. Fl. 3.230>	at barbara buxus / si vocet et motis ululantia Dindyma sacris, / tune ensis placeatque furor, modo tela sacerdos / porrigat et iussa sanguis exuberet ulna.'
<Val. Fl. 3.233>	talibus insultans iamdudum numine divae / deficit, infracti languescunt frigore cursus, / corda pavent, audit fremitus irasque leonum / cornuaque et motas videt inter nubila turres.
<Val. Fl. 3.238>	tune gravis et certo tendens stridore per umbram / Aesonii venit hasta ducis latumque sub imo / pectore rumpit iter.
<Val. Fl. 3.240>	quam nunc incognita vellet / lustra sibi nullosque datos venatibus annos.
<Val. Fl. 3.242>	talia magnanimi diverso turbine fundunt / tela viri sonitusque pedum suspectaque motu / explorant; prensant socios vocemque reposcunt.
<Val. Fl. 3.245>	quod si tanta lues seros durasset in ortus, / exstinctum genus et solas per moenia matres / vidisset stratamque dies in litore gentem.
<Val. Fl. 3.248>	Tum pater omnipotens tempus iam rege perempto / flectere fata ratus miserasque abrumpere pugnas, / supremam celeravit opem nutuque sereno / intonuit, quem Nocte satae, quem turbidus horret / Armipotens: tunc porta trucis coit infera belli.
<Val. Fl. 3.253>	continuo dant terga metu versique per agros / diffugiunt, quae sola salus; nec terga ruentum / mens Minyis conversa sequi: stetit anxia virtus.
<Val. Fl. 3.256>	ecce autem primo iam spargere lumine portus / orta dies notaeque (nefas) albescere turres.
<Val. Fl. 3.258>	'di maris' attonito conclamat ab agmine Tiphys, / 'ut mea fatali damnastis pectora somno.
<Val. Fl. 3.260>	heu socii quantis complerunt litora monstris.'
<Val. Fl. 3.260>	illi autem neque adhuc gemitus neque conscia facti / ora levant; tenet exsangues rigor horridus artus; / ceu pavet ad crines et tristia Pentheos ora / Thyias, ubi impulsae iam se deus agmine matris / abstulit et caesi vanescunt cornua tauri.
<Val. Fl. 3.266>	nec minus effusi grandaevum ad litora vulgus, / ut socias videre manus, dare versa retrorsus / terga metu.
<Val. Fl. 3.268>	dextram tendens proclamat Iason / 'quos fugitis?
<Val. Fl. 3.269>	vellem hac equidem me strage meosque / procubuisse magis.
<Val. Fl. 3.270>	deus haec, deus asper utrisque / implicuit.
<Val. Fl. 3.271>	sumus en Minyae, sumus hospita turba.
<Val. Fl. 3.272>	cur etiam flammas miserosque moramur honores?'
<Val. Fl. 3.272>	Tum super exsangues confertae caedis acervos / praecipiti plangore ruunt; agnoscit in alta / strage virum sua texta parens, sua munera coniunx.
<Val. Fl. 3.276>	it gemitus toto sinuosa per aequora caelo.
<Val. Fl. 3.277>	pars tenuis flatus et adhuc stridentia prensant / volnera, pars sera componunt lumina dextra.
<Val. Fl. 3.279>	at vero in mediis exsangui rege reperto / aggeribus, tristi sileant ceu cetera planctu, / sic famulum matrumque dolor, sic omnis ad unum / versa manus.
<Val. Fl. 3.282>	circa lacrimis ac mentibus aegri / stant Minyae deflentque nefas et cuspidis ictus / Aesoniae sortemque ducis solantur acerbam.
<Val. Fl. 3.285>	ille ubi concretes pingui iam sanguine crines / pallentesque genas infractaque pectore caro / tela neque hesternos agnovit in hospite vultus, / ingemit atque artus fatur complexus amicos: /
<Val. Fl. 3.289>	'te tamen ignarum tanti, miserande, furoris / nox habet et nullo testantem foedera questu: /
<Val. Fl. 3.291>	at mihi luctificum venit iubar.
<Val. Fl. 3.291>	hic quibus adsum / colloquiis, cui me hospitio Fortuna revexit?
<Val. Fl. 3.293>	exstinguine mea (fatis id defuit unum) / speravi te posse manu?
<Val. Fl. 3.294>	talisve reliqui / has ego, amice, domos?
<Val. Fl. 3.295>	quod si iam bella manebant / et placitum hoc superis, nonne haec mea iustius essent / funera?
<Val. Fl. 3.297>	meque tuus sine crimine plangeret error, / nec Clarii nunc antra dei quercusque Tonantis / arguerem.
<Val. Fl. 3.299>	talesne acies, talesne triumphos / sorte dabant?
<Val. Fl. 3.300>	tantumque nefas mens conscia vatum / conticuit, patriae exitium crudele senectae / et tot acerba canens?
<Val. Fl. 3.302>	heu divis visa sinistris / regna mihi.
<Val. Fl. 3.303>	quinam reditus?
<Val. Fl. 3.303>	quae me hospita tellus / accipiet?
<Val. Fl. 3.304>	quae non primis prohibebit harenis?
<Val. Fl. 3.305>	invidere dei, ne Phasidis arva remoti / et Scythicas populatus opes haec rursus adirem / litora neve tuos irem tune ultor in hostes.
<Val. Fl. 3.308>	fas tamen est conferre genas, fas iungere tecum / pectora et exsangues miscere amplexibus artus.
<Val. Fl. 3.310>	vos age funereas ad litora volvite silvas / et socios lustrate rogos; date debita caesis / munera, quae nostro misisset Cyzicus igni.'
<Val. Fl. 3.312>	Parte alia Clite laceras super ora mariti / fusa comas misera in planctus vocat agmina matrum / fatur et haec:
<Val. Fl. 3.315>	'primis coniunx ereptus in annis / cuncta trahis; necdum suboles nec gaudia de te / ulla mihi, quis maesta tuos nunc, optime, casus / perpeterer tenui luctum solamine fallens.
<Val. Fl. 3.319>	Mygdonis arma patrem funestaque proelia nuper / natales rapuere domos, Triviaeque potentis / occidit arcana genetrix absumpta sagitta: /
<Val. Fl. 3.322>	tu, mihi qui coniunx pariter fraterque parensque / solus et a prima fueras spes una iuventa, / deseris heu, totamque deus simul impulit urbem.
<Val. Fl. 3.325>	ast ego non media te saltem, Cyzice, vidi / tendentem mihi morte manus aut ulla monentis / verba tuli; quin te thalamis modo questa morari / heu talem tantique metus secura recepi.'
<Val. Fl. 3.328>	illam vix gemino maerens cum Castore Pollux / erigit haerentem compressaque colla trahentem.
<Val. Fl. 3.331>	Interea innumeras nudatis montibus urgent / certatim decorantque pyras et corpora maesti / summa locant.
<Val. Fl. 3.333>	vadit sonipes cervice remissa, / venatrix nec turba canum pecudumque morantur / funereae, quae cuique manus, quae cura suorum, / quae fortuna fuit.
<Val. Fl. 3.336>	medio rex aggere longe / eminet; hunc crebris quatiens singultibus ora / adlevat Aesonides celsoque reponit in ostro.
<Val. Fl. 3.339>	dat pictas auro atque ardentes murice vectes, / quas rapuit telis festina vocantibus austris / Hypsipyle; galeam dilectaque cingula regi / inicit.
<Val. Fl. 3.342>	ille suam vultus conversus ad urbem / sceptra manu veterum retinet gestamen avorum.
<Val. Fl. 3.344>	nam quia nec proles alius nec denique sanguis, / ipse decus regnique refert insigne parenti.
<Val. Fl. 3.346>	inde ter armatos Minyis referentibus orbes / concussi tremuere rogi, ter inhorruit aether / luctificum clangente tuba; iecere supremo / tum clamore faces; rerum labor omnis in auras / solvitur, et celsis conlucent aequora flammis.
<Val. Fl. 3.351>	scilicet haec illo iuvenem populosque manebant / tempore, Peliacis caderet cum montibus arbor; / hoc volucrumque minae praesagaque fulmina longo / acta mari tulerant.
<Val. Fl. 3.354>	sed quis non prima refellat / monstra deum longosque sibi non auguret annos?
<Val. Fl. 3.356>	iamque solutus honos cineri, iam passibus aegris / dilapsae cum prole nurus, tandemque quiescunt / dissona pervigili planctu vada, qualiter arctos / ad patrias avibus medio iam vere revectis / Memphis et aprici statio silet annua Nili.
<Val. Fl. 3.361>	At non inde dies nec quae magis aspera curis / nox Minyas tanta caesorum ab imagine solvit.
<Val. Fl. 3.363>	bis zephyri iam vela vocant: fiducia maestis / nulla viris, aegra adsiduo mens carpitur aestu, / necdum omnes lacrimas atque omnia reddita caesis / iusta putant; patria ex oculis acerque laborum / pulsus amor segnique iuvat frigescere luctu.
<Val. Fl. 3.368>	ipse etiam Aesonides, quamquam tristissima rerum / castiganda duci vultuque premenda sereno, / dulcibus indulget lacrimis aperitque dolorem.
<Val. Fl. 3.371>	tum secreta trahens Phoebeum ad litora Mopsum / 'quaenam' ait 'ista lues, aut quae sententia divum?
<Val. Fl. 3.373>	decretusne venit fato pavor, an sibi nectunt / corda moras?
<Val. Fl. 3.374>	cur immemores famaeque larisque / angimur?
<Val. Fl. 3.375>	aut pariet quemnam haec ignavia finem?'
<Val. Fl. 3.375>	'Dicam' ait 'ac penitus causas labemque docebo' / Mopsus, et astra tuens 'non si mortalia membra / sortitusque breves et parvi tempora fati / perpetimur, socius superi quondam ignis Olympi, / fas ideo miseere neces ferroque morantes / exigere hinc animas redituraque semina caelo.
<Val. Fl. 3.382>	quippe nec in ventos nec in ultima solvimur ossa: /
<Val. Fl. 3.383>	ira manet duratque dolor.
<Val. Fl. 3.383>	cum deinde tremendi / ad solium venere Iovis questuque nefandam / edocuere necem, patet ollis ianua leti / atque iterum remeare licet; comes una sororum / additur et pariter terras atque aequora lustrant.
<Val. Fl. 3.388>	quisque suos sontes inimicaque pectora poenis / implicat et varia meritos formidine pulsant.
<Val. Fl. 3.390>	at quibus invito maduerunt sanguine dextrae, / si fors saeva tulit miseros, sed proxima culpae, / hos variis mens ipsa modis agit, et sua carpunt / facta viros: resides et iam nil amplius ausi / in lacrimas humilesque metus aegramque fatiscunt / segnitiem, quos ecce vides.
<Val. Fl. 3.395>	sed nostra requiret / cura viam.
<Val. Fl. 3.396>	memori iam pridem cognita vati / est procul ad Stygiae devexa silentia noctis / Cimmerium domus et superis incognita tellus, / caeruleo tenebrosa situ, quo flammea numquam / Sol iuga sidereos nec mittit Iuppiter annos.
<Val. Fl. 3.401>	stant tacitae frondes immotaque silva comanti / horret acerna iugo; specus umbrarumque meatus / subter et Oceani praeceps fragor arvaque nigro / vasta metu et subitae post longa silentia voces.
<Val. Fl. 3.405>	ensifer hic atraque sedens in veste Celaeneus / insontes errore luit culpamque remittens / carmina turbatos volvit placantia manes.
<Val. Fl. 3.408>	ille mihi quae danda forent lustramina caesis / prodidit, ille volens Erebum terrasque retexit.
<Val. Fl. 3.410>	ergo ubi puniceas oriens accenderit undas, / tu socios adhibe sacris armentaque magnis / bina deis; me iam coetus accedere vestros / haut fas interea, donec lustralia pernox / vota fero.
<Val. Fl. 3.414>	movet en gelidos Latonia currus: /
<Val. Fl. 3.415>	flecte gradum, placitis sileant age litora coeptis.'
<Val. Fl. 3.415>	Iamque sopor mediis tellurem presserat horis / et circum tacito volitabant somnia mundo, / cum vigil arcani speculatus tempora sacri / Ampycides petit adversis Aesepia silvis / flumina et aequoreas pariter decurrit ad undas.
<Val. Fl. 3.421>	hic sale purpureo vivaque nitentia lympha / membra novat seque horrificis accommodat actis.
<Val. Fl. 3.423>	tempora tum vittis et supplice castus oliva / implicat et stricto designat litora ferro; / circum humiles aras ignotaque nomina divum / instituit silvaque super contristat opaca, / utque metum numenque loco sacramque quietem / addidit, ardenti nitidum iubar evocat alto.
<Val. Fl. 3.429>	Atque Argoa manus variis insignis in armis / ibat agens lectas aurata fronte bidentes.
<Val. Fl. 3.431>	Delius hic longe candenti veste sacerdos / occurrit ramoque vocat; iamque ipse recenti / stat tumulo placida transmittens agmina lauro.
<Val. Fl. 3.434>	ducit et ad fluvios ac vincula solvere monstrat / prima pedum glaucasque comis praetexere frondes / imperat, hinc alte Phoebi surgentis ad orbem / ferre manus totisque simul procumbere campis.
<Val. Fl. 3.438>	tune piceae mactantur oves, prosectaque partim / pectora, per medios partem gerit obvius Idmon.
<Val. Fl. 3.440>	ter tacitos egere gradus, ter tristia tangens / arma simul vestesque virum lustramina ponto / pone iacit; rapidis adolentur cetera flammis.
<Val. Fl. 3.443>	quin etiam truncas nemorum effigiesque virorum / rite locat quercus simulataque subligat arma.
<Val. Fl. 3.445>	huc Stygias transire minas iramque severi / sanguinis, his orat vigiles incumbere curas / atque ita lustrifico cantu vocat:
<Val. Fl. 3.447>	'ite, perempti, / ac memores abolete minas; sint otia vobis, / sit Stygiae iam sedis amor; procul agmine nostro / et procul este mari cunctisque absistite bellis.
<Val. Fl. 3.451>	vos ego nec Graias umquam contendere ad urbes / nec triviis ululare velim, pecorique satisque / nullae ideo pestes nee luctifer ingruat annus, / nec populi nostrive luant ea facta minores.'
<Val. Fl. 3.454>	dixerat, et summas frondentibus intulit aris / libavitque dapes, placidi quas protinus angues, / umbrarum famuli, linguis rapuere coruscis.
<Val. Fl. 3.458>	Continuo puppem petere et considere transtris / imperat Ampycides nee visum vertere terrae: /
<Val. Fl. 3.460>	exciderint quae gesta manu, quae debita fatis.
<Val. Fl. 3.461>	illi alacres pars arma locant, pars ardua raptis / insternunt tabulata toris oriturque trementum / remorum sonus et laetae concordia vocis.
<Val. Fl. 3.464>	Iuppiter urgentem ceu summa Ceraunia nubem / cum pepulit movitque iugis, fulsere repente / et nemora et scopuli nitidusque reducitur aether, / sic animi rediere viris, iamque ipse magister / nutat ab arce ratis remisque obsistere tendit.
<Val. Fl. 3.469>	instaurant primi certamina liber amictu / Eurytus et dictis Talai non territus Idas; / inde alii increpitant atque aequora pectore tollunt.
<Val. Fl. 3.472>	par gemitu pulsuque labor, versumque vicissim / mittitur in puppem remo mare.
<Val. Fl. 3.473>	laetus et ipse / Alcides 'quisnam hos vocat in certamina fluctus?'
<Val. Fl. 3.474>	dixit et intortis adsurgens arduus undis / percussit subito deceptum fragmine pectus, / atque in terga ruens Talaum fortemque Eriboten / et longe tantae securum Amphiona molis / obruit inque tuo posuit caput, Iphite, transtro.
<Val. Fl. 3.480>	Iam summas caeli Phoebus candentior arces / vicerat et longas medius revocaverat umbras: /
<Val. Fl. 3.482>	tardior hine cessante viro quae proxima Tiphys / litora quosque dabat densa trabe Mysia montes / advehitur.
<Val. Fl. 3.484>	petit excelsas Tirynthius ornos; / haeret Hylas lateri passusque moratur iniquos.
<Val. Fl. 3.486>	Ilium ubi Iuno poli summo de vertice puppem / deseruisse videt, tempus rata diva nocendi / Pallada consortem curis cursusque regentem, / nequa inde inceptis fieret mora, fallere prima / molitur caroque dolis avertere fratri.
<Val. Fl. 3.491>	tum sic adloquitur:
<Val. Fl. 3.491>	'procerum vi pulsus iniqua / germanique manu (repetis, quo crimine) Perses / barbaricas iam movit opes Hyrcanaque signa.
<Val. Fl. 3.494>	Aeetes contra thalamis et virgine pacta / conciliate reges Scythicos, primusque coacta / advehit Albana Styrus gener agmina porta.
<Val. Fl. 3.497>	bellum ingens, atque ipse citis Gradivus habenis / fundit equos.
<Val. Fl. 3.498>	viden Arctoo de cardine quanta / tollat se nubes atque aequore pendeat atro?
<Val. Fl. 3.500>	corripe prima vias; finem cum Phasidis alti / transierit Perses aciemque admoverit urbi, / coepta refer paulumque (nefas) et foedera necte / consiliis atque arte tua.
<Val. Fl. 3.503>	sponde adfore reges / dis genitos, quis arma volens, quis agmina iungat.'
<Val. Fl. 3.504>	at virgo, quamquam insidias aestusque novercae / sentiat et blandos quaerentem fingere vultus, / obsequitur tamen et iussas petit ocius oras.
<Val. Fl. 3.508>	Ingemuit Iuno tandemque silentia rumpit: /
<Val. Fl. 3.509>	'en labor, en odiis caput insuperabile nostris.
<Val. Fl. 3.510>	quam Nemeen tot fessa minis, quae †belua† Lernae / experiar?
<Val. Fl. 3.511>	Phrygiis ultro concurrere monstris / nempe virum et †pulchro† reserantem Pergama ponto / vidimus.
<Val. Fl. 3.513>	en ego nunc regum soror — et mihi gentis / ullus honos?
<Val. Fl. 3.514>	iam tum indecores iustaeque dolorum / primitiae tenero superati protinus angues.
<Val. Fl. 3.516>	debueram nullos iuveni iam quaerere casus / victa nec ad tales forsan descendere pugnas.
<Val. Fl. 3.518>	verum animis insiste tuis actumque ...
<Val. Fl. 3.518>	...
<Val. Fl. 3.518>	..
<Val. Fl. 3.518>	tende, pudor; mox et Furias Ditemque movebo.'
<Val. Fl. 3.519>	haec ait et pariter laevi iuga pinea montis / respicit ac pulchro venantes agmine Nymphas, / undarum nemorumque decus.
<Val. Fl. 3.522>	levis omnibus arcus / et manicae virides et stricta myrtus habena, / summo palla genu, tenui vagus innatat umbra / crinis ad obscurae decurrens cingula mammae.
<Val. Fl. 3.526>	ipsa citatarum tellus pede plausa sororum / personat et teneris summittit gramina plantis.
<Val. Fl. 3.528>	e quibus Herculeo Dryope percussa fragore, / cum fugerent iam tela ferae, processerat ultra / turbatum visura nemus, fontemque petebat / rursus et attonitos referebat ab Hercule vultus.
<Val. Fl. 3.532>	hanc delapsa polo piceaeque adclinis opacae / Iuno vocat prensaque manu sic blanda profatur: /
<Val. Fl. 3.534>	'quem tibi coniugio tot dedignata dicavi / Nympha procos, en Haemonia puer adpulit alno, / clarus Hylas, saltusque tuos fontesque pererrat.
<Val. Fl. 3.537>	vidistis roseis haec per loca Bacchus habenis / cum domitas acies et Eoi fercula regni / duceret ac rursus thiasos et sacra moventem.
<Val. Fl. 3.540>	hunc tibi vel posito venantem pectine Phoebum / crede dari.
<Val. Fl. 3.541>	quae spes Nymphis aufertur Achaeis, / praereptum quanto proles Boebeia questu / audiet et flavi quam tristis nata Lycormae.'
<Val. Fl. 3.543>	sic ait et celerem frondosa per avia cervum / suscitat ac iuveni sublimem cornibus offert.
<Val. Fl. 3.546>	ille animos tardusque fugae longumque resistens / sollicitat suadetque pari contendere cursu.
<Val. Fl. 3.548>	credit Hylas praedaeque ferox ardore propinquae / insequitur; simul Alcides hortatibus urget / prospiciens; iamque ex oculis aufertur uterque, / cum puerum instantem quadripes fessaque minantem / tela manu procul ad nitidi spiracula fontis / ducit et intactas levis ipse superfugit undas.
<Val. Fl. 3.554>	hoc pueri spes lusa modo est, nec tendere certat / amplius; utque artus et concita pectora sudor / diluerat, gratos avidus procumbit ad amnes.
<Val. Fl. 3.557>	stagna vaga sic luce micant, ubi Cynthia caelo / prospicit aut medii transit rota candida Phoebi: /
<Val. Fl. 3.559>	tale iubar diffundit aquis; nil umbra comaeque / turbavitque sonus surgentis ad oscula Nymphae.
<Val. Fl. 3.561>	illa avidas iniecta manus heu sera cientem / auxilia et magni referentem nomen amici / detrahit; adiutae prono nam pondere vires.
<Val. Fl. 3.564>	Iam pater umbrosis Tirynthius arcibus ornum / depulerat magnoque iugi stridore revulsam / terga super fulvi porrexerat horrida monstri / litora curva petens; alio nam calle reversum / credit Hylan captaque dapes auxisse ferina.
<Val. Fl. 3.569>	sed neque apud socios structasque in litore mensas / unanimum videt aeger Hylan nec longius acrem / intendens aciem.
<Val. Fl. 3.571>	varios hinc excitat aestus / nube mali percussus amor, quibus haeserit oris, / quis tales impune moras casusve laborve / attulerit.
<Val. Fl. 3.574>	densam interea descendere noctem / iam maiore metu; turn vero et pallor et amens / cum piceo sudore rigor.
<Val. Fl. 3.576>	ceu pectora nautis / congelat hiberni vultus Iovis agricolisve, / cum coit umbra minax, comitis sic adficit error / Alciden saevaeque monet meminisse novercae.
<Val. Fl. 3.580>	continuo, volucri ceu pectora tactus asilo / emicuit Calabris taurus per confraga saeptis / obvia quaeque ruens, tali se concitat ardens / in iuga senta fuga.
<Val. Fl. 3.583>	pavet omnis conscia late / silva, pavent montes, luctu succensus acerbo / quid struat Alcides tantaque quid apparet ira.
<Val. Fl. 3.586>	ille, velut refugi quem contigit improba Mauri / lancea sanguineus vasto leo murmure fertur / frangit et absentem vacuis sub dentibus hostem, / sic furiis accensa gerens Tirynthius ora / fertur et intento decurrit montibus arcu.
<Val. Fl. 3.591>	heu miserae quibus ille feris, quibus incidit usquam / immeritis per lustra viris.
<Val. Fl. 3.592>	volat ordine nullo / cuncta petens: nunc ad ripas deiectaque saxis / flumina, nunc notas nemorum procurrit ad umbras.
<Val. Fl. 3.595>	rursus Hylan et rursus Hylan per longa reclamat / avia: responsant silvae et vaga certat imago.
<Val. Fl. 3.597>	At sociis immota fides austrisque secundis / certa: morae est nec parvus Hylas (quamquam omnibus aeque / grata rudimenta), Herculeo sub nomine pendent.
<Val. Fl. 3.600>	illum omnes lacrimis maestisque reposcere votis / incertique metu nunc longas litore voces / spargere nunc seris ostendere noctibus ignes.
<Val. Fl. 3.603>	ipse vel excelsi cum densa silentia montis / strata vel oblatis ductor videt aequora ventis, / stat lacrimans magnoque viri cunctatur amore.
<Val. Fl. 3.606>	illius incessus habilemque ad terga pharetram, / illum inter proceres maestaeque silentia mensae / quaerit inops quondam ingenti comprensa trahentem / vina manu et durae referentem monstra novercae.
<Val. Fl. 3.610>	Nec minus interea crudelis iapyga Iuno / adsidue movet et primis cum solibus offert.
<Val. Fl. 3.612>	iamque morae impatiens cunctantes increpat ausus / Tiphys et oblato monet otia rumpere cursu.
<Val. Fl. 3.614>	ergo animum flexus dictis instantis Iason / concedit sociosque simul sic fatur ad omnes: /
<Val. Fl. 3.616>	'o utinam, Scythicis struerem cum funera terris, / vox mihi mentitas tulerit Parnasia sortes, / agmine de tanto socium qui maximus armis / adforet, hune Iovis imperils fatoque teneri / ante procellosum scopulis errantibus aequor: /
<Val. Fl. 3.621>	nee turn fama viri nec certior extitit auctor.
<Val. Fl. 3.622>	verum agite et, dubiis variant quia pectora curis, / consulite et, motis seu vos via flatibus urget, / pergite et inceptos mecum revocate labores, / seu pluris tolerare moras rursusque propinquis / quaesivisse iugis, pretium haut leve temporis acti.'
<Val. Fl. 3.626>	dixerat; at studiis iamdudum freta iuventus / orat inire vias: unum tanto afore coetu, / nec minus in sese generis dextrasque potentes / esse ferunt.
<Val. Fl. 3.630>	tali mentem pars maxima flatu / erigit et vana gliscunt praecordia lingua: /
<Val. Fl. 3.632>	saltibus ut mediis tum demum laeta reducit / cerva gregem, tum gestit aper reboatque superbis / comminus ursa lupis, cum sese Martia tigris / abstulit aut curvo tacitus leo condidit antro.
<Val. Fl. 3.636>	at plus ingenti Telamon iam fluctuat ira / cum fremitu, saevisque serens modo iurgia dictis / insequitur magnoque implorat numina questu, / idem orans prensatque viros demissaque supplex / haeret ad ora ducis: nil se super Hercule fari / sed socio quocumque, gemens quamquam aspera fama / iam loca iamque feras per barbara litora gentes, / non alium contra Alciden, non pectora tanta / posse dari.
<Val. Fl. 3.644>	rursum instimulat ducitque faventes / magnanimus Calydone satus, potioribus ille / deteriora fovens semperque inversa tueri / durus et haud ullis umquam superabilis aequis / rectorumve memor.
<Val. Fl. 3.648>	'non Herculis' inquit 'adempti, / sed tuus in seros haec nostra silentia questus / traxit honor, dum iura dares, dum tempora fandi.
<Val. Fl. 3.651>	septimus hie celsis descendit montibus auster / iamque ratem Scythicis forsan statuisset in oris; / nos patriae immemores, maneant ceu nulla revectos / gaudia, sed duro saevae sub rege Mycenae, / ad medium cunctamur iter.
<Val. Fl. 3.655>	si finibus ullis / has tolerare moras et inania tempora possem, / regna hodie et dulcem sceptris Calydona tenerem / laetus opum pacisque meae, tutusque manerem / quis genitor materque locis.
<Val. Fl. 3.659>	quid deside terra / haeremus?
<Val. Fl. 3.660>	vacuos cur lassant aequora visus?
<Val. Fl. 3.661>	tu comitem Alciden ad Phasidis amplius arva / adfore, tu socias ultra tibi rere pharetras?
<Val. Fl. 3.663>	non ea pax odiis oblitave numine fesso / Iuno sui.
<Val. Fl. 3.664>	nova Tartareo fors semine monstra / atque iterum Inachiis iam nuntius urget ab Argis.
<Val. Fl. 3.666>	non datur haec magni proles Iovis; at tibi Pollux / stirpe pares Castorque manent, at cetera divum / progenies, nec parva mihi fiducia gentis.
<Val. Fl. 3.669>	†et ego et† quocumque voces, †qua tegmina† ferro / plura metam; tibi dicta manus, tibi quidquid in ipso / sanguine erit, iamque hinc operum quae maxima posco.
<Val. Fl. 3.672>	scilicet in solis profugi stetit Herculis armis / nostra salus; nempe ora aeque mortalia cuncti / ecce gerunt; ibant aequo nempe ordine remi.
<Val. Fl. 3.675>	ille vel insano iamdudum turbidus aestu / vel parta iam laude tumens consortia famae / despicit ac nostris ferri comes abnuit actis.
<Val. Fl. 3.678>	vos, quibus et virtus et spes in limine primo, / tendite, dum rerum patiens calor et rude membris / robur inest; nec enim solis dare funera Colchis / sit satis et tota pelagus lustrasse iuventa.
<Val. Fl. 3.682>	spes mihi quae tali potuit longissima casu / esse fuit; quiscumque virum perquirere silvis / egit amor; loca vociferans non ulla reliqui.
<Val. Fl. 3.685>	nunc quoque, dum vario nutat sententia motu, / cernere devexis redeuntem montibus opto.
<Val. Fl. 3.687>	sat lacrimis comitique datum, quem sortibus aevi / crede vel in mediae raptum tibi sanguine pugnae.'
<Val. Fl. 3.688>	Talibus Oenides urget; simul incita dictis / heroum manus.
<Val. Fl. 3.690>	ante omnes Argoa iubebat / vincla rapi Calais.
<Val. Fl. 3.691>	furias miratur ovantum / Aeacides, multusque viri cunctantia corda / fert dolor, an sese comitem tam tristibus actis / abneget et celsi maerens petat ardua montis.
<Val. Fl. 3.695>	non tamen et gemitus et inanes desinit iras / fundere.
<Val. Fl. 3.696>	'quis terris pro Iuppiter' inquit 'Achaeis / iste dies, saevi capient quae gaudia Colchi.
<Val. Fl. 3.698>	non hi tum flatus, non ista superbia dictis, / litore cum patrio, iam vela petentibus austris, / cunctus ad Alciden versus favor: ipse iuvaret, / ipse ducis curas meritosque subiret honores.
<Val. Fl. 3.702>	iamne animis, iam gente pares, atque inclita vulgi / dextera?
<Val. Fl. 3.703>	nulla fides, nulli super Hercule fletus?
<Val. Fl. 3.704>	nunc Porthaonides, nunc dux mihi Thracia proles?,
<Val. Fl. 3.704>	aspera nunc pavidos contra ruit agna leones?
<Val. Fl. 3.706>	bane ego magnanimi spolium Didymaonis hastam, / quae neque iam frondes virides nee proferet umbras, / ut semel est evulsa iugis ac matre perempta / fida ministeria et duras obit horrida pugnas, / testor et hoc omni, ductor, tibi numine firmo: /
<Val. Fl. 3.711>	saepe metu, saepe in tenui discrimine rerum / Herculeas iam serus opes spretique vocabis / arma viri, nec nos tumida haec tum dicta iuvabunt.'
<Val. Fl. 3.713>	Talibus Aeacides socios terroribus urgens / inlacrimat multaque comas deformat harena.
<Val. Fl. 3.716>	fata trahunt, raptusque virum certamine ductor / ibat et optenta mulcebat lumina palla.
<Val. Fl. 3.718>	hie vero ingenti repetuntur pectora luctu, / ut socii sedere locis nullaeque leonis / exuviae tantique vocant vestigia transtri.
<Val. Fl. 3.721>	flet pius Aeacides, maerent Poeantia corda, / ingemit et dulci frater cum Castore Pollux.
<Val. Fl. 3.723>	omnis adhuc vocat Alciden fugiente carina, / omnis Hylan, medio pereuntia nomina ponto.
<Val. Fl. 3.725>	Dat procul interea toto pater aequore signum / Phorcys et immanes intorto murice phocas / contrahit antra petens; simul et Massylus et una / Lyctius et Calabris redit armentarius arvis.
<Val. Fl. 3.729>	ilicet extremi nox litore Solis Hiberas / condidit alta domos et sidera sustulit axis.
<Val. Fl. 3.731>	flumina conticuere, tacet cum flatibus aequor.
<Val. Fl. 3.732>	Amphitryoniades nec quae nova lustra requirat, / nec quo temptet iter, comitis nec fata parenti / quae referat, videt, aut socios qua mente revisat.
<Val. Fl. 3.735>	urit amor, solisque negat decedere silvis.
<Val. Fl. 3.736>	non aliter gemitu quondam lea prolis ademptae / terga dedit; sedet inde viis inclusaque longo / pervigilant castella metu; dolor adtrahit orbes / interea et misero manat iuba sordida luctu.
<Val. Fl. 4.1>	Atque ea non oculis divum pater amplius aequis / sustinuit, natique pios miseratus amores / Iunonem ardenti trepidam gravis increpat ira: /
<Val. Fl. 4.4>	'ut nova nunc tacito se pectore gaudia tollunt: /
<Val. Fl. 4.5>	haeret inops solisque furit Tirynthius oris, / at comite immemores Minyae facilesque relicto / alta tenent.
<Val. Fl. 4.7>	sic Iuno ducem fovet anxia curis / Aesonium, sic arma viro sociosque ministrat.
<Val. Fl. 4.9>	iam quibus incertam bellis Scythicaeque paventem / gentis opes, quanta trepidam formidine cernam.
<Val. Fl. 4.11>	tum precibus, turn me lacrimis et supplice dextra / adtemptare veto; rerum mihi firma potestas.
<Val. Fl. 4.13>	i, Furias Veneremque move; dabit impia poenas / virgo, nec Aeetae gemitus patiemur inultos.'
<Val. Fl. 4.14>	dixit et arcano redolentem nectare rorem, / quem penes alta quies liquidique potentia somni, / detulit inque vagi libavit tempora nati.
<Val. Fl. 4.18>	ille graves oculos et Hylan resonantia semper / ora ferens, ut nulla deum superare potestas, / procumbit.
<Val. Fl. 4.20>	tandem fessis pax reddita silvis, / fluminaque et vacuis auditae montibus aurae.
<Val. Fl. 4.22>	Ecce puer summa se tollere visus ab unda / frondibus in croceis et iniquae munere Nymphae / stansque super carum talis caput edere voces: /
<Val. Fl. 4.25>	'quid, pater, in vanos absumis tempora questus?
<Val. Fl. 4.26>	hoc nemus ac fatis mihi iam domus improba quo me / Nympha rapit saevae monitu lunonis, in amnes.
<Val. Fl. 4.28>	nunc Iovis accessus et iam mihi limina caeli / conciliat iungitque toros et fontis honores.
<Val. Fl. 4.30>	o dolor, o dulces quas gessimus ante pharetrae.
<Val. Fl. 4.31>	iam socii laetis rapuerunt vincula ventis, / hortator postquam furiis et voce nefanda / impulit Oenides.
<Val. Fl. 4.33>	verum cum gente domoque / ista luet saevaeque aderunt tua numina matri.
<Val. Fl. 4.35>	surge age et in duris haut umquam defice; caelo / mox aderis teque astra ferent; tu semper amoris / sis memor et cari comitis ne abscedat imago.'
<Val. Fl. 4.37>	talibus orantem dictis visuque fruentem / ille ultro petit et vacuis amplexibus instat / languentisque movet frustra conamina dextrae: /
<Val. Fl. 4.41>	corpus hebet somno refugaque eluditur umbra.
<Val. Fl. 4.42>	tum lacrimis, turn voce sequi, turn rumpere questus, / cum sopor et vano spes maesta resolvitur actu.
<Val. Fl. 4.44>	fluctus ab undisoni ceu forte crepidine saxi / cum rapit halcyonis miserae fetumque laremque, / it super aegra parens queriturque tumentibus undis / certa sequi, quocumque ferant, audetque pavetque, / icta fatiscit aquis done domus haustaque fluctu est; / illa dolens vocem dedit et se sustulit alis: /
<Val. Fl. 4.50>	haut aliter somni maestus labor.
<Val. Fl. 4.50>	exilit amens / effusisque genas lacrimis rigat.
<Val. Fl. 4.51>	'ibimus' inquit, / 'solus et hos montes desertaque lustra tenebis, / care puer, nec res ultra mirabere nostras.'
<Val. Fl. 4.53>	haec fatus relegitque vias et vallibus exit / incertus, quid Iuno ferat, quas apparet iras.
<Val. Fl. 4.56>	nec minus et socios cernit procul aequore ferri / praecipites tacitumque pudet potuisse relinqui.
<Val. Fl. 4.58>	Iamque iter ad Teucros atque hospita moenia Troiae / flexerat Iliaci repetens promissa tyranni, / cum maesto Latona simul Dianaque vultu / ante Iovem stetit et supplex sic fatur Apollo: /
<Val. Fl. 4.62>	'in quem alium Alciden, in quae iam tempora differs / Caucaseum, rex magne, senem?
<Val. Fl. 4.63>	nullumne malorum / finem adeo poenaeque dabis?
<Val. Fl. 4.64>	te cuncta precatur / gens hominum atque ipsi iam te, pater optime, montes / fessaque cum silvis orant iuga.
<Val. Fl. 4.66>	sat tibi furtum / ignis et aetheriae defensa silentia mensae.'
<Val. Fl. 4.67>	dixit ubi, e scopulis media inter pabula diri / vulturis ipse etiam gemitu maestaque fatigat / voce Iovem saevis relevans ambusta pruinis / lumina; congeminant amnes rupesque fragorem / Caucaseae; stupet ipse dei clamoribus ales.
<Val. Fl. 4.73>	tunc etiam superas Acheronte auditus ad arces / Iapetus; gravis orantem procul arcet Erinys / respiciens celsi legem Iovis.
<Val. Fl. 4.75>	ille dearum / fletibus et magno Phoebi commotus honore / velocem roseis demittit nubibus Irim.
<Val. Fl. 4.78>	'i, Phrygas Alcides et Troiae differat arma; / nunc' ait 'eripiat dirae Titana volucri.'
<Val. Fl. 4.79>	diva volat defertque viro celeranda parentis / imperia atque alacrem laetis hortatibus implet.
<Val. Fl. 4.82>	Iam Minyae mediis clarae per sidera noctis / fluctibus intulerant placido cava lintea cursu / multaque deserto memores super Hercule volvunt.
<Val. Fl. 4.85>	Thracius at summa sociis e puppe sacerdos / fata deum et miserae solans incommoda vitae / securum numeris agit et medicabile carmen; / quod simul adsumpta pulsum fide, luctus et irae / et labor et dulces cedunt e pectore nati.
<Val. Fl. 4.90>	Interea magni iam iam subeuntibus astris / Oceani genitale caput Titania frenis / antra sonant; Sol auricomis cingentibus Horis / multifidum iubar et bisseno sidere textam / loricam induitur; ligat hanc qui nubila contra / balteus undantem variat mortalibus arcum.
<Val. Fl. 4.96>	inde super terras et eoi cornua montis / emicuit traxitque diem candentibus undis, / et Minyas viso liquerunt flamina Phoebo.
<Val. Fl. 4.99>	Proxima Bebrycii panduntur litora regni, / pingue solum et duris regio non invida tauris.
<Val. Fl. 4.101>	rex Amycus; regis fatis et nurnine freti / non muris cinxere domos, non foedera legum / ulla colunt placidas aut iura tenentia mentes.
<Val. Fl. 4.104>	quales Aetnaeis rabidi Cyclopes in antris / nocte sub hiberna servant freta, sicubi saevis / advectet ratis acta notis tibi pabula dira / et miseras, Polypheme, dapes: sic undique in omnes / prospiciunt cursantque vias, qui corpora regi / capta trahant.
<Val. Fl. 4.109>	ea Neptuno trux ipse parenti / sacrifici pro rupe iugi media aequora supra / torquet agens.
<Val. Fl. 4.111>	sin forma viris praestantior adsit, / tum legere arma iubet sumptisque occurrere contra / caestibus; haec miseri sors est aequissima leti.
<Val. Fl. 4.114>	huc ubi devectam Neptunus gurgite puppem / sensit et extremum nati prospexit in oras / et quondam laetos domini certamine campos, / ingemit ac tales evolvit pectore questus: /
<Val. Fl. 4.118>	'infelix imas quondam mihi rapta sub undas / nec potius magno Melie tum mixta Tonanti, / usque adeone meam quacumque ab origine prolem / tristia fata manent?
<Val. Fl. 4.121>	sic te olim pergere sensi, / Iuppiter, iniustae quando mihi virginis armis / concidit infelix et nunc chaos implet Orion.
<Val. Fl. 4.124>	nec tibi nunc virtus aut det fiducia nostri, / nate, animos opibusque ultra ne crede paternis.
<Val. Fl. 4.126>	iam iam aliae vires maioraque sanguine nostro / vincunt fata Iovis, potior cui cura suorum est.
<Val. Fl. 4.128>	atque ideo neque ego hanc tumidis avertere ventis / temptavi tenuive ratem, nec iam mora morti / hinc erit ulla tuae.
<Val. Fl. 4.130>	reges preme, dure, secundos.'
<Val. Fl. 4.130>	abstulit inde oculos, natumque et tristia linquens / proelia sanguineo terras pater alluit aestu.
<Val. Fl. 4.133>	Principio fluvios gentemque et litora ductor / explorare iubet, paulumque egressus Echion / invenit obscura gemitus in valle trahentem / clam iuvenem et caesi maerentem nomen amici.
<Val. Fl. 4.137>	ille virum ut contra venientem umbrataque vidit / tempora Parrhasio patris de more galero / paciferaeque manu nequiquam insignia virgae, / 'heu fuge', ait 'certo, quicumque es, perdite, passu, / dum datur.'
<Val. Fl. 4.141>	obstipuit visu Nonacria proles, / quid ferat admirans.
<Val. Fl. 4.142>	postquam remeare monentem / ocius et dictis perstantem cernit in isdem, / abripit et sociis, quae sint ea, promere cogit.
<Val. Fl. 4.145>	ille manum tendens 'non haec' ait 'hospita vobis / terra, viri, non hic ullos reverentia ritus / pectora; mors habitat saevaeque hoc litore pugnae.
<Val. Fl. 4.148>	iam veniet diros Amycus qui tollere caestus / imperet et vasto qui vertice nubila pulset.
<Val. Fl. 4.150>	talis in advectos Neptuni credita proles / aeternum furit atque aequae virtutis egentes / ceu superum segnes ad iniqua altaria tauros / constituit, tandem ut misero lavet arma cerebro.
<Val. Fl. 4.154>	consulite atque fugae medium ne temnite tempus.
<Val. Fl. 4.155>	namque isti frustra quisquam concurrere monstro / audeat; et quaenam talem vidisse voluptas?'
<Val. Fl. 4.156>	ductor ad haec 'Bebryxne venis diversaque regi / corda gerens (melior vulgi nam saepe voluntas), / hostis an externis fato delatus ab oris?
<Val. Fl. 4.160>	et tua cur Amycus caestu nondum obruit ora?'
<Val. Fl. 4.160>	'nomen' ait 'praedulce mihi †nomenque† secutus / Otreos unanimi.
<Val. Fl. 4.162>	decus ille et laeta suorum / gloria nec vestros comes aspernandus in actus, / Hesionam et Phrygiae peteret cum gaudia nuptae, / hic Amycum contra iussus stetit atque ego palmas / implicui; sed prima procul vixdum ora levantis / fulminea frontem dextra disiectaque fudit / lumina.
<Val. Fl. 4.168>	me numquam leto dignatus et armis, / sed lacrimis potius luctuque absumor inerti.
<Val. Fl. 4.170>	spes tamen, his fando si nuntius extitit oris / et Mariandynum patrias penetravit ad urbes, / unde genus fraterque viro — sed et ille quierit / oro nec vanis cladem Lycus augeat armis.'
<Val. Fl. 4.173>	Haec ubi non ulla iuvenes formidine moti / accipiunt, videt et dura sic pergere mente, / terga sequi properosque iubet coniungere gressus.
<Val. Fl. 4.177>	litore in extremo spelunca apparuit ingens, / arboribus super et dorso contecta minanti, / non quae dona deum, non quae trahat aetheris ignem, / infelix domus et sonitu tremibunda profundi.
<Val. Fl. 4.181>	at varii pro rupe metus: hic trunca rotatis / bracchia rapta viris strictoque immortua caestu, / ossaque taetra situ et capitum maestissimus ordo.
<Val. Fl. 4.184>	respicias quibus adverso sub vulnere nulla / iam facies nec nomen erat; media ipsius arma / sacra metu magnique aris imposta parentis.
<Val. Fl. 4.187>	hospitis hic primum monitus rediere Dymantis, / et pavor et monstri subiit absentis imago, / atque oculos cuncti inter se tenuere silentes, / done sidereo Pollux interritus ore / 'te tamen, hac quicumque es' ait 'formidine, faxo / iam tua silva ferat, modo sint tibi sanguis et artus.'
<Val. Fl. 4.192>	omnibus idem animus forti decernere pugna, / exoptantque virum contraque occurrere poscunt.
<Val. Fl. 4.195>	qualiter ignotis spumantem funditus amnem / pandit iter, mox omne pecus formidine pulsa / pone subit iamque et mediis praecedit ab undis.
<Val. Fl. 4.198>	At procul e silvis sese gregibusque ferebat / saevos in antra gigans.
<Val. Fl. 4.199>	quem nec sua turba tuendo / it taciti secura metus.
<Val. Fl. 4.200>	mortalia nusquam / signa manent; instar scopuli, qui montibus altis / summus abit longeque iugo stat solus ab omni.
<Val. Fl. 4.203>	devolat inde furens, nec quo via curve profecti / nec genus ante rogat, sed tali protonat ira: /
<Val. Fl. 4.205>	'incipite, o iuvenes.
<Val. Fl. 4.205>	etenim fiducia, credo, / huc tulit auditas et sponte lacessitis oras.
<Val. Fl. 4.207>	sin errore viae necdum mens gnara locorum, / Neptuni domus haec, egomet Neptunia proles.
<Val. Fl. 4.209>	hie mihi lex caestus adversaque tollere contra / bracchia.
<Val. Fl. 4.210>	sic ingens Asiae plaga quique per arcton / dexter et in laevum pontus iacet haec mea visit / hospitia; hoc cuncti remeant certamine reges.
<Val. Fl. 4.213>	iam pridem caestus resides et frigida raris / dentibus aret humus.
<Val. Fl. 4.214>	quis mecum foedera iunget?
<Val. Fl. 4.215>	prima manu cui dona fero?
<Val. Fl. 4.215>	mox omnibus idem / ibit honos.
<Val. Fl. 4.216>	fuga sub terras, fuga nulla per auras.
<Val. Fl. 4.217>	nec lacrimae (ne ferte preces) superive vocati / pectora nostra movent; aliis rex Iuppiter oris.
<Val. Fl. 4.219>	faxo Bebrycium nequeat transcendere puppis / ulla fretum et ponto volitet Symplegas inani.'
<Val. Fl. 4.220>	Talia dicta dabat, cum protinus asper Iason / et simul Aeacidae simul et Calydonis alumni / Nelidesque Idasque prior quae maxima surgunt / nomina; sed nudo steterat iam pectore Pollux.
<Val. Fl. 4.225>	tum pavor et gelidus defixit Castora sanguis.
<Val. Fl. 4.226>	nam nec ad Elei pugnam videt ora parentis, / nec sonat Oebalius caveae favor aut iuga nota / Taygeti, lavitur patrios ubi victor ad amnes, / nec pretium sonipes aut sacrae taurus harenae, / praemia sed manes reclusaque ianua leti.
<Val. Fl. 4.231>	illum Amycus nec fronte trucem nec mole tremendum / vixdum etiam primae spargentem signa iuventae / ore renidenti lustrans obit et fremit ausum, / sanguineosque rotat furiis ardentibus orbes.
<Val. Fl. 4.235>	non aliter iam regna poli, iam capta Typhoeus / astra ferens Bacchum ante acies primamque deorum / pallada et oppositos doluit sibi virginis angues.
<Val. Fl. 4.238>	sic adeo insequitur rabidoque ita murmure terret: /
<Val. Fl. 4.239>	'quisquis es, infelix celera puer; haut tibi pulchrae / manserit hoc ultra frontis decus orave matri / nota feres.
<Val. Fl. 4.241>	tune a sociis electus iniquis?
<Val. Fl. 4.242>	tune Amyci moriere manu?'
<Val. Fl. 4.242>	nec plura moratus / ingentes umeros spatiosaque pectoris ossa / protulit horrendosque toris informibus artus.
<Val. Fl. 4.245>	deficiunt visu Minyae, miratur et ipse / Tyndarides; redit Alcidae iam sera cupido / et vocuo maestos lustrarunt lumine montes.
<Val. Fl. 4.248>	at satus aequoreo fatur tunc talia rege: /
<Val. Fl. 4.249>	'aspice et haec crudis durata volumina tauris; / nec peto sortis opem, sed quos potes indue caestus.'
<Val. Fl. 4.250>	Dixit et urgentis per sera piacula fati / nescius extremum hoc armis innectere palmas / dat famulis, dat et inde Lacon.
<Val. Fl. 4.253>	odia aspera surgunt / ignotis prius atque incensa mente feruntur / in medium sanguis Iovis et Neptunia proles.
<Val. Fl. 4.256>	hinc illinc dubiis intenta silentia votis, / et pater orantis caesorum Tartarus umbras / nube cava tandem ad meritae spectacula pugnae / emittit; summi nigrescunt culmina montis.
<Val. Fl. 4.260>	continuo Bebryx, Maleae velut arce fragosae / turbo rapax, vix ora virum, vix tollere passus / bracchia torrenti praeceps agit undique nimbo / cursibus involvens, totaque immanis harena / insequitur.
<Val. Fl. 4.264>	vigil ille metu cum pectore et armis / huc alternus et hue, semper cervice reducta, / semper et in digitis et summi pulvere campi, / proiectusque redit.
<Val. Fl. 4.267>	spumanti qualis in alto / Pliade capta ratis, trepidi quam sola magistri / cura tenet, rabidum ventis certantibus aequor / intemerata secat, Pollux sic providus ictus / servat et Oebalia dubium caput eripit arte.
<Val. Fl. 4.272>	ut deinde urgentes effudit nubibus iras / ardoremque viri, paulatim insurgere fesso / integer et summos manibus deducere caestus.
<Val. Fl. 4.275>	ille dies aegros Amyci sudoribus artus / primus et arenti cunctantem vidit hiatu, / nec sua defessum noscunt loca nec sua regem / agmina.
<Val. Fl. 4.278>	respirant ambo paulumque reponunt / bracchia, ceu Lapithas aut Paeonas aequore in ipso / cum refovet fixaque silet Gradivus in hasta.
<Val. Fl. 4.281>	vix steterant, et iam ecce ruunt inflictaque late / terga sonant; nova vis iterum, nova corpora surgunt.
<Val. Fl. 4.283>	hunc pudor, hunc noto iam spes audentior hoste / instimulat.
<Val. Fl. 4.284>	fumant crebro praecordia pulsu; / avia responsant gemitu iuga: pervigil ut cum / artificum notat Aetna manus et fulmina Cyclops / prosubigit, pulsis strepitant incudibus urbes.
<Val. Fl. 4.288>	emicat hie dextramque parat dextramque minatur / Tyndarides; redit huc oculis et pondere Bebryx / sic ratus, ille autem celeri rapit ora sinistra.
<Val. Fl. 4.291>	conclamant socii et subitas dant gaudia voces.
<Val. Fl. 4.292>	ilium insperata turbatum fraude furentemque / Oebalides prima refugit dum detonet ira, / territus ipse etiam atque ingentis conscius ausi.
<Val. Fl. 4.295>	saevit inops Amycus nullo discrimine sese / praecipitans avidusque viri (respectat ovantes / quippe procul Minyas); tune caestu elatus utroque / inruit.
<Val. Fl. 4.298>	hos inter Pollux subit et trucis ultro / advolat ora viri: nec spes effecta, sed ambae / in pectus cecidere manus.
<Val. Fl. 4.300>	hoc saevior ille / ecce iterum vacuas agit inconsulta per auras / bracchia.
<Val. Fl. 4.302>	sentit enim Pollux rationis egentem...
<Val. Fl. 4.302>	dat genibus iunctis latus effusumque secutus / baud revocare gradum patitur, turbatque premitque / ancipitem crebros et liber congerit ictus / desuper averso; sonat omni vulnere vertex / inclinis ceditque malis.
<Val. Fl. 4.307>	iam tempora manant / sanguineaeque latent aures, vitalia done / vincula, qua primo cervix committitur artu, / solvit dextra gravis.
<Val. Fl. 4.310>	labentem propulit heros / ac super insistens 'Pollux ego missus Amyclis / et love natus' ait; 'nomen mirantibus umbris / hoc referes: sic et memori noscere sepulchro.'
<Val. Fl. 4.313>	Bebrycas extemplo spargit fuga; nullus adempti / regis amor; montem celeres silvamque capessunt.
<Val. Fl. 4.316>	haec sors, haec Amycum tandem manus arcuit ausis / effera servantem Ponti loca vimque iuventae / continuam et magni sperantem tempora patris.
<Val. Fl. 4.319>	tenditur ille ingens hominum pavor arvaque late / occupat, annosi veluti si decidat olim / pars Erycis vel totus Athos; qua mole iacentis / ipse etiam expleri victor nequit oraque longo / comminus optutu mirans tenet.
<Val. Fl. 4.323>	at manus omnis / heroum densis certatim amplexibus urgent, / armaque ferre iuvat fessasque attollere palmas.
<Val. Fl. 4.326>	'salve vera Iovis, vera o Iovis' undique 'proles' / ingeminant, 'o magnanimis memoranda palaestris / Taygeta et primi felix labor ille magistri.'
<Val. Fl. 4.328>	dumque ea dicta ferunt, tenues tamen ire cruores / siderea de fronte vident; nec sanguine Pollux / territus averso siccabat vulnera caestu.
<Val. Fl. 4.332>	illius excelsum ramis caput armaque Castor / implicat et viridi conectit tempora lauro / respiciensque ratem 'patriis' ait 'has precor oris, / diva, refer frondes cumque hac freta curre corona.'
<Val. Fl. 4.335>	dixerat.
<Val. Fl. 4.336>	hinc valida caedunt armenta bipenni / perfusique sacro placati gurgitis amne / graminea sternuntur humo; tunc liba dapesque / frondibus adcumulant; exsortia terga Laconi / praecipiunt pecudum.
<Val. Fl. 4.340>	toto mox tempore mensae / laetus ovat nunc laude virum nunc vatis honoro / carmine, victori geminans cratera parenti.
<Val. Fl. 4.343>	Iamque dies auraeque vocant, rursusque capessunt / aequora, qua rigidos eructat Bosporos amnes.
<Val. Fl. 4.345>	illos, Nile, tuis nondum dea gentibus / transierat fluctus, unde haec data nomina ponto.
<Val. Fl. 4.347>	tum pius Oeagri claro de sanguine vates, / admonita genetrice, refert casusque locorum / Inachidosque vias pelagusque emensa iuvencae / exilia intentisque canit:
<Val. Fl. 4.350>	'videre priores / saepe Iovem in terras Argivaque regna Pelasgum / virginis Iasiae blandos descendere ad ignes.
<Val. Fl. 4.353>	sentit Iuno dolos curaque accensa iugali / aethere desiluit; dominam Lyrceia tellus / antraque deprensae tremuerunt conscia culpae.
<Val. Fl. 4.356>	tum trepida Inachiae paelex subit ora iuvencae / sponte dei; plausu fovet hanc et pectora mulcet / Iuno renidenti cohibens suspiria vultu.
<Val. Fl. 4.359>	mox ita adorta Iovem:
<Val. Fl. 4.359>	'da quam modo ditibus Argis / campus alit primae referentem cornua Phoebes / indomitamque bovem, da carae munera nuptae.
<Val. Fl. 4.362>	ipsa ego dilectae pecudi iam pascua digna / praecipuosque legam fontes.'
<Val. Fl. 4.363>	qua fraude negaret / aut quos inventus finxisset Iuppiter astus?
<Val. Fl. 4.365>	muneris illa potens custodem protinus Argum / adiungit; custos Argus placet, inscia somni / lumina non aliter toto cui vertice, quam si / Lyda nurus sparso telas maculaverit ostro.
<Val. Fl. 4.369>	Argus et in scopulos et monstris horrida lustra / ignotas iubet ire vias heu multa morantem / conantemque preces inclusaque pectore verba.
<Val. Fl. 4.372>	ultima tum patriae cedens dedit oscula ripae; / flevit Amymone, flerunt Messeides undae, / flevit et effusis revocans Hyperia lacertis.
<Val. Fl. 4.375>	illa ubi vel fessi tremerent erroribus artus / vel rueret summo iam frigidus aethere vesper, / heu quotiens saxo posuit latus, aut ubi longa / aegra siti, quos ore lacus, quae pabula carpsit, / verbere candentes quotiens exhorruit armos.
<Val. Fl. 4.380>	quin et ab excelso meditantem vertice saltus / audentemque mori valles citus egit in imas / Argus et arbitrio durus servavit erili, / cum subito Arcadio sonuit cava fistula ritu / imperiumque patris celerans Cyllcnius ales / advenit et leni modulatur carmen avena / 'quo'que ait 'hinc diversus abis?
<Val. Fl. 4.386>	heus respice cantus.'
<Val. Fl. 4.386>	haud procul insectans Argum languentia / lumina cuncta notat dulcesque sequentia somnos, / et celerem mediis in cantibus exigit harpen.
<Val. Fl. 4.390>	iamque refecta Iovi paulatim in imagine prisca / ibat agris Io victrix lunonis et ecce / cum facibus spirisque et Tartareo ululatu / Tisiphonen videt: ac primo vestigia visu / figit et in miserae rursus bovis ora recurrit, / nec qua valle memor nec quo se vertice sistat.
<Val. Fl. 4.396>	Inachias errore etiam defertur ad undas / qualis et a prima quantum mutata iuvenca: /
<Val. Fl. 4.398>	nec pater aut trepidae temptant accedere nymphae.
<Val. Fl. 4.399>	ergo iterum silvas, iterum petit invia retro / ceu Styga dilectum fugiens caput; inde per urbes / raptatur Graias atque ardua flumina ripis, / oblato donec paulum cunctata profundo / incidit: absistunt fluctus et gnara futuri / dant pavida alta viam; celsis procul ipsa refulget / cornibus ac summa palearia sustinet unda.
<Val. Fl. 4.406>	ast Erebi virgo ditem volat aethere Memphin / praecipere et Pharia venientem pellere terra.
<Val. Fl. 4.408>	contra Nilus adest et toto gurgite torrens / Tisiphonen agit atque imis inlidit harenis / Ditis opem ac saevi clamantem numina regni.
<Val. Fl. 4.411>	apparent sparsaeque faces disiectaque longe / verbera et abruptis excussi crinibus hydri.
<Val. Fl. 4.413>	nec Iovis interea cessat manus.
<Val. Fl. 4.413>	intonat alto / insurgens caelo genitor curamque fatetur, / atque ipsa imperium Iuno pavet.
<Val. Fl. 4.415>	haec procul / spectat ab arce Phari iam divis addita iamque / aspide cincta comas et ovanti persona sistro.
<Val. Fl. 4.418>	Bosporon hine veteres errantis nomine divae / vulgavere.
<Val. Fl. 4.419>	iuvet nostros nunc ipsa labores / immissisque ratem sua per freta provehat euris.'
<Val. Fl. 4.420>	Dixerat, et placidi tendebant carbasa venti.
<Val. Fl. 4.422>	postera non cassae Minyis Aurora retexit / noctis iter; nova cuncta vident Thyneaque iuxta / litora fatidici poenis horrentia Phinei, / dura deum summo quem sors urgebat in aevo.
<Val. Fl. 4.426>	quippe neque extorrem tantum nee lucis egentem / insuper Harpyiae Typhoides, ira Tonantis, / depopulant ipsoque dapes praedantur ab ore.
<Val. Fl. 4.429>	talia prodigia et tales pro crimine poenas / perpetitur.
<Val. Fl. 4.430>	spes una seni, quod pellere saevam / quondam fata luem dederant Aquilone creatis.
<Val. Fl. 4.432>	ergo ubi iam Minyas certamque accedere Phineus / sentit opem, primas baculo defertur ad undas / vestigatque ratem atque oculos attollit inanes.
<Val. Fl. 4.435>	tune tenuem spirans animam 'salve o mihi longum / exspectata manus nostrisque' ait 'agnita votis.
<Val. Fl. 4.437>	novimus et divis geniti quibus et via iussos / quae ferat ac vestri rebar sic tempora cursus / proxima quaeque legens, quantum Vulcania Lemnos / traxerit, infelix tulerit quae Cyzicus arma.
<Val. Fl. 4.441>	sensi et Bebrycio supremam in litore pugnam / iam propior iamque hoc animam solamine mulcens.
<Val. Fl. 4.443>	non ego nunc, magno quod cretus Agenore Phineus, / aut memorem, mea quod vates insedit Apollo / pectora; praesentis potius miserescite fati.
<Val. Fl. 4.446>	nec mihi diversis erratum casibus orbem / amissas aut flere domos aut dulcia tempus / lumina; consuetis serum est ex ordine fatis / ingemere.
<Val. Fl. 4.449>	Harpyiae semper mea pabula servant, / fallere quas nusquam misero locus: ilicet omnes / deveniunt niger intorto ceu turbine nimbus, / iamque alis procul et sonitu mihi nota Celaeno; / diripiunt verruntque dapes foedataque turbant / pocula, saevit odor surgitque miserrima pugna, / parque mihi monstrisque fames.
<Val. Fl. 4.455>	sprevere quod omnes / pollueruntque manu quodque unguibus excidit atris / has mihi fert in luce moras.
<Val. Fl. 4.457>	nec rumpere fata / morte licet; trahitur victu crudelis egestas.
<Val. Fl. 4.459>	sed vos o servate precor, praedicta deorum / si non falsa mihi, vos finem imponite poenis.
<Val. Fl. 4.461>	nempe adsunt, qui monstra fugent, Aquilonia proles / non externa mihi; nam rex ego divitis Hebri / iunctaque vestra meo quondam Cleopatra cubili.'
<Val. Fl. 4.463>	Nomen ad Actaeae Calais Zetesque sororis / prosiliunt, Zetesque prior 'quem cernimus?' inquit.
<Val. Fl. 4.466>	'tune ille Odrysiae Phineus rex inclitus orae?
<Val. Fl. 4.467>	tu Phoebi comes et nostro dilecte parenti?
<Val. Fl. 4.468>	o ubi nunc regni generisque ubi gloria?
<Val. Fl. 4.468>	quam te / exedit labor et miseris festina senectus.
<Val. Fl. 4.470>	quin age, mitte preces; namque est tibi nostra voluntas, / si non ira deum vel si placabilis urget.'
<Val. Fl. 4.471>	sustulit hic geminas Phineus ad sidera palmas / 'te'que ait, 'invisum quae nunc premis, ira Tonantis, / ante precor, nostrae tandem iam parce senectae; / sit modus, et fore credo equidem; nam vestra voluntas / quid, iuvenes, sine pace deum?
<Val. Fl. 4.476>	nec credite culpam / saevitiae scelerumve mihi nunc crimina pendi: /
<Val. Fl. 4.478>	fata loquax mentemque Iovis quaeque abdita solus / consilia et terris subito ventura parabat / prodideram miserans hominum genus; hinc mihi tanta / pestis et offusae media inter dicta tenebrae.
<Val. Fl. 4.482>	iam tandem cessere irae, nec casus ab alto, / ipse volens nostris sed vos deus appulit oris.'
<Val. Fl. 4.483>	sic ait et, fatis ita iam cedentibus, omnes / impulit et durae commovit imagine poenae.
<Val. Fl. 4.486>	instituere toros mediisque tapetibus ipsum / accipiunt circumque iacent; simul aequora servant, / astra simul, vescique iubent ac mittere curas: /
<Val. Fl. 4.489>	cum subitus misero tremor et pallentia primae / ora senis fugere manus.
<Val. Fl. 4.490>	nec prodita pestis / ante, sed in mediis dapibus videre volucres.
<Val. Fl. 4.492>	fragrat acerbus odor patriique exspirat Averni / halitus; unum omnes incessere planctibus, unum / infestare manus; inhiat Cocytia nubes / luxurians ipsoque ferens fastidia visu.
<Val. Fl. 4.496>	tum sola conluvie atque inlisis stramina mensis / foeda rigant; stridunt alae, praedaque retenta / saevit utrimque fames; nec solum horrenda Celaeno / Phinea sed miseras etiam prohibere sorores.
<Val. Fl. 4.500>	emicat hic subito seseque Aquilonia proles / cum clamore levat; genitor simul impulit alas.
<Val. Fl. 4.502>	hoste novo turbata lues, lapsaeque rapinae / faucibus, et primum pavidae Phineia tecta / pervolitant, mox alta petunt; stant litore fixi / Haemonidae atque oculis palantia monstra sequuntur.
<Val. Fl. 4.506>	sic ubi prorupti tonuit cum forte Vesevi / Hesperiae letalis apex — vixdum ignea montem / torsit hiems, iamque eoas cinis induit urbes: /
<Val. Fl. 4.509>	turbine sic rapido populos atque aequora longe / transabeunt, nullaque datur considere terra.
<Val. Fl. 4.511>	iamque et ad Ionii metas atque intima tendunt / saxa; vocat magni Strophadas nunc incola ponti.
<Val. Fl. 4.513>	hic fessae letique metu propioris anhelae / dum trepidant humilique graves timidoque volatu / implorant clamore patrem Typhona nefando, / extulit adsurgens noctem pater imaque summis / miscuit, et mediis vox exaudita tenebris: /
<Val. Fl. 4.518>	'iam satis huc pepulisse deas.
<Val. Fl. 4.518>	cur tenditis ultra / in famulas saevire Iovis, quas, fulmina quamquam / aegidaque ille gerens, magnas sibi legit in iras?
<Val. Fl. 4.521>	nunc quoque Agenoreis idem decedere tectis / imperat; adgnoscunt monitus iussaeque recedunt.
<Val. Fl. 4.523>	mox tamen et vobis similis fuga, cum premet arquos / letifer.
<Val. Fl. 4.524>	Harpyiae numquam nova pabula quaerent, / done erunt divum meritae mortalibus irae.'
<Val. Fl. 4.525>	haesit uterque polo dubiisque elanguit alis; / mox abit et sociae victor petit agmina pubis.
<Val. Fl. 4.528>	Interea Minyae pulsa lue prima Tonanti / sacra novant; tum vina toris epulasque reponunt.
<Val. Fl. 4.530>	ipse inter medios ceu dulcis imagine somni / laetus ad oblitae Cereris suspirat honores; / agnoscit Bacchi latices, agnoscit et undam / et nova non pavidae miratur gaudia mensae.
<Val. Fl. 4.534>	hunc ubi reclinem stratis et pace fruentem / aspicit ac longae ducentem oblivia poenae, / talibus appellat supplexque ita fatur Iason: /
<Val. Fl. 4.537>	'vota, senex, perfecta tibi; nunc me quoque curis / eripe et ad nostros animum converte labores.
<Val. Fl. 4.539>	omnis adhuc sors laeta quidem, nec numine vano / (siqua fides curae superum) tantum aequor adorti / tendimus: ipsa mihi puppem Iovis optima proles / instituit, dedit et socios Saturnia reges.
<Val. Fl. 4.543>	fidere mens sed nostra nequit, quantumque propinquat / Phasis et ille operum summus labor, hoc magis angunt / proxima, nec vates sat iam mihi Mopsus et Idmon.'
<Val. Fl. 4.545>	ille ducem nec ferre preces nee dicere passus / amplius hic demum vittas laurumque capessit / numina nota ciens.
<Val. Fl. 4.548>	stupet Aesonis inclita proles / Phinea ceu numquam poenis nullaque gravatum / peste Iovis: tam largus honos, tam mira senectae / maiestas infusa; vigor novus auxerat artus.
<Val. Fl. 4.552>	tum canit:
<Val. Fl. 4.552>	'o terras fama venture per omnes, / quem sociis ducibusque deis atque arte benigna / Pallados ipse ultro Pelias ad sidera tollit / demens, dum profugi non sperat vellera Phrixi, / fata locosque tibi, possum quas reddere grates, / expediam rerumque vias finemque docebo.
<Val. Fl. 4.558>	ipse etiam, qui me prohibet sua pandere terris / saecula, te propter fandi mihi Iuppiter auctor.
<Val. Fl. 4.560>	hinc iter ad Ponti caput errantesque per altum / Cyaneas.
<Val. Fl. 4.561>	furor his medio concurrere ponto, / necdum ullas videre rates: sua comminus actae / saxa premunt cautesque suas.
<Val. Fl. 4.563>	ceu vincula mundi / ima labent, tremere ecce solum, tremere ipsa repente / tecta vides: illae redeunt, illae aequore certant.
<Val. Fl. 4.566>	di tibi progresso propius, di forsitan ipsi / auxilium mentemque dabunt.
<Val. Fl. 4.567>	ast ipse iuvare / ausa quibus monitis possim tua?
<Val. Fl. 4.568>	quippe per altum / tenditis, unde procul venti, procul unde volucres, / et pater ipse maris pavidas detorquet habenas.
<Val. Fl. 4.571>	siqua brevis scopulis fieret mora, si semel orsis / ulla quies, fuga tune medio speranda recursu: /
<Val. Fl. 4.573>	vix repetunt primae celeres confinia terrae, / iamque alio clamore ruont, omnisque tenetur / pontus et infestis anceps cum montibus errat.
<Val. Fl. 4.576>	verum animo redit illa meo sors cognita divum / (fabor enim nec spe dubios solabor inani): /
<Val. Fl. 4.578>	cum mihi Tartareas saevo clangore volucres / protulit ira Iovis, vox haec simul excidit auris: /
<Val. Fl. 4.580>	'ne vanas impende preces finemque malorum / expete, Agenoride; pontum penetraverit ulla / cum ratis et rabidi steterint in gurgite montes, / tune sperare modum poenae veniamque licebit.'
<Val. Fl. 4.583>	sic deus.
<Val. Fl. 4.584>	aut vobis ergo fera saxa patescunt / aut mea iam saevae redeunt ad pabula Dirae.
<Val. Fl. 4.586>	verum inter medias dabitur si currere cautes / (certe digna manus) vacuumque exibis in aequor, / proxima regna Lyci, remeat qui victor ab oris / Bebryciis.
<Val. Fl. 4.589>	toto non ullus litore Ponti / mitior.
<Val. Fl. 4.590>	hic lecto comitum de robore siquem / perculerit vicina lues, ne defice casus / praedicti memor atque animos accinge futuris.
<Val. Fl. 4.593>	illic pestiferas subter iuga concava torquet / alter aquas Acheron vastoque exundat hiatu / fumeus et saeva sequitur caligine campos.
<Val. Fl. 4.596>	linque gravem fluvium et miseris sua fata colonis: /
<Val. Fl. 4.597>	sic quoque non uno dabitur transcurrere luctu.
<Val. Fl. 4.598>	quid tibi nubifera surgentem rupe Carambin, / quid memorem, quas Iris aquas aut torqueat Ancon?
<Val. Fl. 4.600>	proxima Thermodon hinc iam secat arva, memento: /
<Val. Fl. 4.601>	inclita Amazonidum magnoque exorta Gradivo / gens ibi; femineas nee tu nunc crede catervas, / sed qualis, sed quanta viris insultat Enyo / divaque Gorgonei gestatrix innuba monstri.
<Val. Fl. 4.605>	ne tibi tunc horrenda rapax ad litora puppem / ventus agat, ludo volitans cum turma superbo / pulvereis exultat equis ululataque tellus / intremit et pugnas mota pater incitat basta.
<Val. Fl. 4.609>	non ita sit metuenda tibi saevissima quamquam / gens Chalybum, duris patiens cui cultus in arvis / et tonat adflicta semper domus ignea massa.
<Val. Fl. 4.612>	inde omnem innumeri reges per litoris oram, / hospitii quis nulla fides; sed limite recto / puppis et aequali transcurrat carbasus aura.
<Val. Fl. 4.615>	sic demum rapidi venies ad Phasidis amnem.
<Val. Fl. 4.616>	castra ibi iam Scythiae fraternaque surgit Erinys.
<Val. Fl. 4.617>	ipse truces illic Colchos hostemque iuvabis / auxiliis.
<Val. Fl. 4.618>	nec plura equidem discrimina cerno.
<Val. Fl. 4.619>	fors etiam optatam dabitur contingere pellem.
<Val. Fl. 4.620>	sed te non animis nec solis viribus aequom / credere; saepe acri potior prudentia dextra.
<Val. Fl. 4.622>	quam tulerit deus, arripe opem.
<Val. Fl. 4.622>	iamque ultima nobis / promere fata nefas; sileam, precor.'
<Val. Fl. 4.623>	atque ita facto / fine dedit tacitis iterum responsa tenebris.
<Val. Fl. 4.625>	Tum subita resides socios formidine Iason / praecipitat rumpitque moras tempusque timendi.
<Val. Fl. 4.627>	ipse viros gradiens ad primi litoris undam / prosequitur Phincus.
<Val. Fl. 4.628>	'quaenam tibi praemia' dixit, / 'quas, decus o Boreae, possem persolvere grates?
<Val. Fl. 4.630>	me Pangaea super rursus iuga meque paterna / stare Tyro dulcesque iterum mihi surgere soles / nunc reor.
<Val. Fl. 4.632>	exactae (verumne? ) abiere volucres, / nec metuam, tutaeque dapes?
<Val. Fl. 4.633>	date tangere vultus, / dem sinite amplexus, propiusque accedite dextrae.'
<Val. Fl. 4.634>	dixerat.
<Val. Fl. 4.635>	abscedunt terris et litora condunt.
<Val. Fl. 4.636>	Omnibus extemplo saeva sub imagine rupes / Cyaneae propiorque labor.
<Val. Fl. 4.637>	quando adfore quaque / parte putent?
<Val. Fl. 4.638>	stant ora metu nec fessa recedunt / Iumina diversas circum servantibus undas, / cum procul auditi sonitus insanaque saxa, / saxa neque illa viris sed praecipitata profundo / siderei pars visa poli.
<Val. Fl. 4.642>	dumque ocius instant, / ferre fugam maria ante ratem, maria ipsa repente / deficere adversosque vident discedere montes, / omnibus et gelida rapti formidine remi.
<Val. Fl. 4.646>	ipse per arma volans et per iuga summa carinae / hortatur supplexque manus intendit Iason / nomine quemque premens.
<Val. Fl. 4.648>	'ubi nunc promissa superba / ingentesque minae, mecum quibus ista secuti?
<Val. Fl. 4.650>	idem Amyci certe viso timor omnibus antro, / perculerat; stetimus tamen et deus adfuit ausis.
<Val. Fl. 4.652>	quin iterum idem aderit, credo, deus.'
<Val. Fl. 4.652>	haec ubi fatus, / corripit abiecti remumque locumque Phaleri / et trahit; insequitur flammata pudore iuventus.
<Val. Fl. 4.655>	unda laborantes praeceps rotat ac fuga ponti / obvia; miscentur rupes, iamque aequore toto / Cyaneae iuga praecipites inlisa remittunt.
<Val. Fl. 4.658>	bis fragor infestas cautes adversaque saxis / saxa dedit, flamma expresso bis fulsit in imbri.
<Val. Fl. 4.660>	sic ubi multifidus ruptis e nubibus horror / effugit et tenebras nimbosque intermicat ignis / terrificique ruunt tonitrus elisaque noctem / lux dirimit, pavor ora virum, pavor occupat aures: /
<Val. Fl. 4.664>	haud secus implevit pontum fragor; effluit imber / spumeus et magno puppem procul aequore vestit.
<Val. Fl. 4.666>	Advertere dei defixaque numina ponto, / quid scopulis praeclusa ratis, quid dura iuventus / expediat; pendet magnis favor ortus ab ausis.
<Val. Fl. 4.669>	prima coruscanti signum dedit aegide virgo / fulmineam iaculata facem.
<Val. Fl. 4.670>	vixdum ardua cautes / cesserat, illa volans tenui per concita saxa / luce fugit; rediere viris animique manusque, / ut videre viam:
<Val. Fl. 4.673>	'sequor, o quicumque deorum' / Aesonides 'vel fallis' ait, praecepsque fragores / per medios ruit et fumo se condidit atro.
<Val. Fl. 4.676>	coeperat hinc cedens abductis montibus unda / ferre ratem pelagoque dies occurrere aperto.
<Val. Fl. 4.678>	sed neque permissis iam fundere rector habenis / vela, nec eniti remis pote, cum super adsunt / Cyaneae.
<Val. Fl. 4.680>	premit umbra ratem, scopulique feruntur / comminus.
<Val. Fl. 4.681>	hic Iuno praecepsque ex aethere Pallas / insiliunt pariter scopulos: hunc nata coercet, / hunc coniunx Iovis; ut valido qui robore tauros / sub iuga et invito detorquet in ilia cornu.
<Val. Fl. 4.685>	inde, velut mixtis Vulcanius ardor harenis / verset aquas, sic ima fremunt, fluctuque coacto / angitur et clausum scopulos super effluit aequor.
<Val. Fl. 4.688>	contra omnes validis tenui discrimine remis / pergere iter mediosque ratem transferre per ictus; / saxa sed extremis tamen increpuere corymbis, / parsque (nefas) deprensa iugis; nam cetera caelo / debita.
<Val. Fl. 4.692>	conclamant Minyae, latera utraque quippe / dissiluisse putant.
<Val. Fl. 4.693>	fugit ipse novissimus ictus / Tiphys et e mediis sequitur freta rapta ruinis; / nec prius obsessum scopulis respexit ad aequor / aut sociis temptata quies, nigrantia quam iam / litora longinquique exirent flumina Rhebae.
<Val. Fl. 4.698>	tunc fessas posuere manus, tunc arida anheli / pectora, discussa quales formidine Averni / Alcides Theseusque comes pallentia iungunt / oscula, vix primis amplexi luminis oris.
<Val. Fl. 4.702>	Nec vero ipse metus curasque resolvere ductor, / sed maria aspectans 'heu qui datus iste deorum / sorte labor nobis.
<Val. Fl. 4.704>	serum ut veniamus ad amnem / Phasidis et mites' inquit 'dent vellera Colchi, / unde per hos iterum montes fuga?'
<Val. Fl. 4.706>	talia fundit, / imperio fixos Iovis aeternumque revinctos / nescius.
<Val. Fl. 4.708>	id fati certa nam lege manebat, / siqua per hos undis umquam ratis isset apertis.
<Val. Fl. 4.710>	Tum freta, quae longis fuerant impervia saeclis, / ad subitam stupuere ratem, Pontique iacentis / omen solum regesque patent gentesque repostae.
<Val. Fl. 4.713>	non alibi effusis cesserunt longius undis / litora, nec tantas quavis Tyrrhenus et Aegon / volvat aquas, geminis et desint Syrtibus undae.
<Val. Fl. 4.716>	nam super huc vastos tellus quoque congerit amnes.
<Val. Fl. 4.717>	non septemgemini memorem quas exitus Histri, / quas Tanais flavusque Tyres Hypanisque Novasque / addat opes, quantosque sinus Maeotia laxent / aequora.
<Val. Fl. 4.720>	flumineo sic agmine fregit amari / vim salis hinc Boreae cedens glaciantibus auris / Pontus et exorta facilis concrescere bruma.
<Val. Fl. 4.723>	utque vel immotos ursae rigor invenit amnes / vel freta versa vadis, hiemem sic unda per omnem / aut campo iacet aut tumido riget ardua fluctu, / atque hac Europam curvis anfractibus urget, / hac Asiam Scytbicum specie sinuatus in arcum.
<Val. Fl. 4.728>	illic umbrosae semper stant aequore nubes / et non certa dies, primo nec sole profundum / solvitur aut vernis cum lux aequata tenebris, / sed redit extremo tandem in sua litora tauro.
<Val. Fl. 4.732>	Iam Mariandynis advertit puppis harenis, / atque celer terras regemque exquirit Echion / dicta ferens, lectos (fama est si nominis umquam) / Haemoniae subiisse viros, det litora fessis.
<Val. Fl. 4.736>	adproperat Lycus auditis laetatus Achivis, / ac simul Aesoniden omnemnque in regia turbam / tecta trahit modo Bebryciis praefixa tropaeis, / mitis et in mediis effatur talia Grais: /
<Val. Fl. 4.740>	'haud temere est: fato divum reor ad mea vectos / litora vos, odium quibus atque eadem ira furentis / Bebryciae saevaque pares de gente triumphi.
<Val. Fl. 4.743>	certa fides animis, idem quibus incidit hostis.
<Val. Fl. 4.744>	nos quoque, nos Amycum, tanto procul orbe remoti, / sensimus et saevis frater mihi fusus harenis.
<Val. Fl. 4.746>	ultor ego, atque illuc cunctis accensus in armis / tunc aderam, cum vos mediis contenta ferebant / vela fretis.
<Val. Fl. 4.748>	ilium in sanie taboque recenti / vidimus aequoreo similem per litora monstro.
<Val. Fl. 4.750>	nec vero praecepta mihi suprema tyranni / fata queror bellove magis laetarer et armis / procubuisse meis, quam lege quod occidit ultus / ipse sua meritoque madent quod sanguine caestus.'
<Val. Fl. 4.753>	excipit Aesonides 'tuus ergo in montibus ignis / ille?
<Val. Fl. 4.755>	tuas acies medio de gurgite vidi?'
<Val. Fl. 4.755>	fatur, et ostentans prolem Iovis 'hic tibi Pollux / en' ait, 'inviso solvit cui pectore poenas.'
<Val. Fl. 4.757>	ille virum circa mirantia Iumina volvit.
<Val. Fl. 4.759>	festa dehinc mediis ineunt convivia tectis / communesque vocant superos, quorum eruta nutu / Bebrycia, et votis pariter praedaque fruuntur.
<Val. Fl. 5.1>	Altera lux haud laeta viris emersit Olympo: /
<Val. Fl. 5.2>	Argolicus morbis fatisque rapacibus Idmon / labitur extremi sibi tum non inscius aevi.
<Val. Fl. 5.4>	at memor Aesonides nimium iam vera locuti / Phincos hinc alios rapto pavet Idmone luctus.
<Val. Fl. 5.6>	tunc comiti pia iusta tulit caelataque multa / arte Dolionii donat velamina regis, / hospes humum sedemque Lycus.
<Val. Fl. 5.8>	flens arma revellit / Idmonis e celsa Mopsus rate; robora caedunt / pars silvis portantque arae, pars auguris alba / fronde caput vittisque ligant, positumque feretro / congemuere; dies simul et suns admonet omnes.
<Val. Fl. 5.13>	Ecce inter lacrimas interque extrema virorum / munera, quem cursus penes imperiumque carinae, / Tiphyn agit violenta lues, cunctique pavore / attoniti fundunt maestas ad sidera voces: /
<Val. Fl. 5.17>	'arquipotens adverte, precor, nunc denique Apollo; / hoc, pater, hoc nobis refove caput, ulla laboris / si nostri te cura movet, qui cardine summo / vertitur atque omnis manibus nunc pendet ab unis.'
<Val. Fl. 5.20>	dicta dabant ventis nec debita fata movebant.
<Val. Fl. 5.22>	qualem praecipiti gravidum iam sorte parentem / natorum flet parva manus trepidique precantur, / duret ut invalidis et adhuc genitoris egenis, / haut aliter socii supremo in tempore Tiphyn / ante alios superesse volunt.
<Val. Fl. 5.26>	mors frigida contra / urget, et ille recens oculis intervolat Idmon.
<Val. Fl. 5.28>	exanimum frustra Minyae clamore morantur / avellique negant; vix membra rigentia tandem / imposuere rogo lacrimasque et munera flammis / vana ferunt; crescit donis feralis acervus.
<Val. Fl. 5.32>	ut vero amplexus fessi rupere supremos / et rapidae sonuere faces, tunc ipsa cremari / visa ratis medioque viros deponere ponto.
<Val. Fl. 5.35>	non tulit Aesonides geminis flagrantia cernens / corpora cara rogis, sed pectore ductor ab imo / talia voce gemit:
<Val. Fl. 5.37>	'quid tantum infensa repente / numina?
<Val. Fl. 5.38>	quas nostri poenas meruere labores?
<Val. Fl. 5.39>	bina (nefas) tuto pariter mihi funera surgunt / litore.
<Val. Fl. 5.40>	magna adeo comitum numerosaque pubes?
<Val. Fl. 5.41>	aut socios rapit atra dies aut ipse relinquo / sontibus impulsus Furiis.
<Val. Fl. 5.42>	ubi Tiphys?
<Val. Fl. 5.42>	ubi Idmon / fata canens?
<Val. Fl. 5.43>	ubi monstriferae par ille novercae?
<Val. Fl. 5.44>	te sine, Thespiade, nos ulla movebimus ultra / aequora?
<Val. Fl. 5.45>	nec summa speculantem puppe videbo / Pleiadumque globos et agentes noctibus Arctos?
<Val. Fl. 5.47>	cui Minyas caramque ratem, cui sidera tradis?
<Val. Fl. 5.48>	carpere securas quis iam iubet Aesona noctes?
<Val. Fl. 5.49>	hoc labor, hoc dulci totiens fraudata sopore / lumina et admotis nimium mens anxia Colchis / profuit?
<Val. Fl. 5.51>	heu quantum Phasis, quantum Aea recessit.
<Val. Fl. 5.52>	nunc quoque, si tenui superant in imagine curae, / adsis umbra, precor, venturi praescia caeli / rectoremque tuae moneas ratis.'
<Val. Fl. 5.54>	haec ubi fatus, / sola virum flammis vidit labentibus ossa.
<Val. Fl. 5.56>	'quod tamen externis unum solamen in oris / restat' ait, 'caras humus haec non dividat umbras / ossaque nec tumulo nec separe contegat urna, / sed simul, ut iunctis venistis in aequora fatis.'
<Val. Fl. 5.59>	haud mora: reliquias socii defletaque miscent / nomina; tum vivo frondens e caespite tellus / aggeritur, cineremque Lyco conmmendat Iason.
<Val. Fl. 5.63>	Maesti omnes dubiique, ratem fidissima cuius / dextra regat.
<Val. Fl. 5.64>	simul Ancaeus sollersque petebat / Nauplius.
<Val. Fl. 5.65>	Erginum fato vocat ipsa monenti / quercus, et ad tonsas victi rediere magistri.
<Val. Fl. 5.67>	ac velut ille gregis cessit cui regia taurus / fertur ovans, omnis honos, hunc omnis in unum / transit amor: primo laetus sic tempore rector / ingreditur cursus; etenim dat candida certam / nox Helicen.
<Val. Fl. 5.71>	iam prora fretum commoverat et iam / puppe sedens dimiserat ancora terras.
<Val. Fl. 5.73>	Inde premente noto tristes Acherusidos oras / praeterit et festa vulgatum nocte Lyaei / Callichoron; nec vana fides: his Bacchus in undis / abluit eoo rorantes sanguine thyrsos.
<Val. Fl. 5.77>	ilium post acies rubrique novissima claustra / aequoris hic resides thiasos, hic aera moventem / udaque pampinea nectentem cornua vitta / nunc etiam meministis, aquae, Boeotia qualem / Thyias et infelix cuperet vidisse Cithaeron.
<Val. Fl. 5.82>	Fama per extremos quin iam volat improba manes / interea et magnis natorum laudibus implet / addita iamque fretis repetens freta iamque patentes / Cyaneas.
<Val. Fl. 5.85>	ardent avidos attollere vultus, / quos pietas vel tangit adhuc quos aemula virtus.
<Val. Fl. 5.87>	fata immota manent; unum, qui litore in illo / conditus, ad carae mittunt spectacula turbae.
<Val. Fl. 5.89>	it Sthenelus.
<Val. Fl. 5.89>	qualem Mavortia vidit Amazon / cumque suis comitem Alcides ut condidit armis, / talis ab aequorei consurgens aggere busti / emicuit; fulsere undae, sol magnus ut orbem / tolleret aut nubem quateret polus.
<Val. Fl. 5.93>	atque ea vixdum / visa viris atra nox protinus abstulit umbra.
<Val. Fl. 5.95>	ille dolens altum repetit chaos.
<Val. Fl. 5.95>	omina Mopsus / dum stupet, in prima tumulum procul aspicit acta, / obnubensque caput cineri dat vina vocato.
<Val. Fl. 5.98>	carmina quin etiam visos placantia manes / Odrysius dux rite movet mixtoque sonantem / percutit ore lyram nomenque relinquit harenis.
<Val. Fl. 5.101>	Altius hinc ventos recipit ratis, ac fugit omne / Crobiali latus et fatis tibi, Tiphy, negatum / Parthenium, ante alios Triviae qui creditur amnis / fidus et Inopi materna gratior unda.
<Val. Fl. 5.105>	mox etiam Cromnae iuga pallentemque Cytoron / teque cita penitus condunt, Erythia, carina.
<Val. Fl. 5.107>	iamque reducebat noctem polus: alta Carambis / raditur et magnae pelago tremit umbra Sinopes.
<Val. Fl. 5.109>	Assyrios complexa sinus stat opima Sinope, / nympha prius blandosque Iovis quae luserat ignes / caelicolis immota procis: deceptus amatae / fraude deae nec solus Halys nec solus Apollo.
<Val. Fl. 5.113>	Addidit hic casu comites Fortuna benigno / Autolycum Phlogiumque et Deileonta, secutos / Herculis arma viros; vagus hos ibi fixerat error.
<Val. Fl. 5.116>	ut Graiam videre manum puppemque Pelasgum, / prima ruunt celeres ad litora seque precantur / accipiant socios.
<Val. Fl. 5.118>	nova dux accedere gaudet / nomina desertos et iam sibi currere remos.
<Val. Fl. 5.120>	transit Halys longisque fluens anfractibus Iris / saevaque Thermodon medio sale murmura volvens, / Gradivo sacer et spoliis ditissimus amnis, / donat equos, donat votas cui virgo secures, / cum redit ingenti per Caspia claustra triumpho / Massageten Medumque trahens.
<Val. Fl. 5.125>	est vera propago / sanguinis, est ollis genitor deus.
<Val. Fl. 5.126>	hinc magis alta / Haemonidae petere et monitus non temnere Phinci.
<Val. Fl. 5.128>	ipse autem comitum conversus ad ora novorum / 'vos mihi nunc pugnas' ait 'et victricia' ductor / 'Herculis arma mei vestrasque in litore Martis / interea memorate manus.'
<Val. Fl. 5.131>	sic fatus et aegro / corde silens audit cursus bellique labores / virginei, exciderit frenis quae prima remissis, / semianimem patrius quam sanguine vexerit amnis / quae pelta latus atque umeros nudata pharetris / fugerit Herculeae mox vulnere prensa sagittae, / utque securigeras stimulaverit Ira catervas / fleturusque pater, quantus duce terror in ipsa, / qui furor, insignis quo balteus arserit auro.
<Val. Fl. 5.140>	Nocte sub extrema clausis telluris ab antris / pervigil auditur Chalybum labor: arma fatigant / ruricolae, Gradive, tui; sonat illa creatrix / prima manus belli terras crudelis in omnes.
<Val. Fl. 5.144>	nam prius ignoti quam dura cubilia ferri / eruerent ensesque darent, Odia aegra sine armis / errabant Iraeque inopes et segnis Erinys.
<Val. Fl. 5.147>	inde Genetaei rupem Iovis, hinc Tibarenum / dant virides post terga lacus, ubi deside mitra / feta ligat partuque virum fovet ipsa soluto.
<Val. Fl. 5.150>	vos quoque non notae mirati vela carinae / Mossynoeci, et vos stabulis Macrones ab altis / Byzeresque vagi Philyraeque a nomine dicta / litora, quae cornu pepulit Saturnus equino.
<Val. Fl. 5.154>	Ultimus inde sinus saevumque cubile Promethei / cernitur, in gelidas consurgens Caucasus arctos.
<Val. Fl. 5.156>	ille etiam Alciden Titania fata morantem / attulerat tum forte dies; iamque aspera nisu / undique convellens veteris cum strage pruinae / vincula prensa manu saxis abduxerat imis / arduus et laevo gravior pede; consonat ingens / Caucasus, et summo pariter cum monte secutae / incubuere trabes, abductaque flumina ponto.
<Val. Fl. 5.163>	fit fragor, aetherias ceu Iuppiter arduus arces / impulerit imas manus aut Neptunia terras.
<Val. Fl. 5.165>	horruit immensum Ponti latus, horruit omnis / Armeniae praetentus Hiber, penitusque recusso / aequore Cyaneas Minyae timuere relictas.
<Val. Fl. 5.168>	tum gemitu propiore chalybs densusque revulsis / rupibus audiri montis labor et grave Titan / vociferans, fixos scopulis dum vellitur artus.
<Val. Fl. 5.171>	contra autem ignari (quis enim nunc credat in illis / montibus Alciden dimissave vota retemptet?) / pergere iter socii; tantum mirantur ab alto / litora discussa sterni nive ruptaque saxa / et simul ingentem moribundae desuper umbram / alitis atque atris rorantes imbribus auras.
<Val. Fl. 5.177>	Sol propius flammabat aquas, extremaque fessis / coeperat optatos iam lux ostendere Colchos, / magnus ubi adversum spumanti Phasis in aequor / ore ruit.
<Val. Fl. 5.180>	cuncti pariter loca debita noscunt / signaque commemorant emensasque ordine gentes / dantque ratem fluvio.
<Val. Fl. 5.182>	simul aethere plena corusco / Pallas et alipedum Iuno iuga sistit equorum.
<Val. Fl. 5.184>	Ac dum prima gravi ductor subit ostia pulsu, / populeos flexus tumulumque virentia supra / flumina cognati medio videt aggere Phrixi, / quem comes infelix Pario de marmore iuxta / stat soror, hinc saevae formidine maesta novercae, / inde maris, pecudique timens imponere palmas.
<Val. Fl. 5.190>	sistere tum socios iubet atque hinc prima ligari / vincula, ceu Pagasas patriumque intraverit amnem.
<Val. Fl. 5.192>	ipse gravi patera sacri libamina Bacchi / rite ferens umbram vocat et sic fatur ad aras: /
<Val. Fl. 5.194>	'per genus atque pares tecum mihi, Phrixe, labores / tu, precor, orsa regas meque his tuteris in oris / tot freta, tot durae properantia sidera brumae / passum.
<Val. Fl. 5.197>	Phrixe, fave et patrias reminiscere terras.
<Val. Fl. 5.198>	tu quoque nunc, tumulo nequiquam condita inani, / adnue diva maris numeroque accede tuorum.
<Val. Fl. 5.200>	quando egomet rursus per te vehar?
<Val. Fl. 5.200>	aurea quando / Seston et infaustos adgnoscent vellera fluctus / vos etiam silvae, vos Colchidos hospitis orae, / pandite, dives ubi pellis micet arbore sacra.
<Val. Fl. 5.204>	tunc tibi, fecundi proles Iovis, orte nivali / Arcados axe deae, fluvio modo, Phasi, quieto / Palladiam patiare rate, nec dona nec arae / defuerint tellure mea; reverenda fluentis / effigies te, Phasi, manet, quam magnus Enipeus / et pater aurato quantus iacet Inachus antro.'
<Val. Fl. 5.209>	dixerat, atque illi dextra sine versa magistri / protinus in proram rediit ratis omine certo / fluminis os pontumque tuens.
<Val. Fl. 5.212>	'promittis ut ecce / utque vocas, revehemur' ait.
<Val. Fl. 5.213>	sic deinde precatus / arma iubet celsa socios depromere puppe.
<Val. Fl. 5.215>	dona dehinc Bacchi casusque ut firmet in omnes / rapta Ceres, viridesque premunt longo ordine ripas.
<Val. Fl. 5.217>	Incipe nunc cantus alios, dea, visaque vobis / Thessalici da bella ducis.
<Val. Fl. 5.218>	non mens mihi, non haec / ora satis.
<Val. Fl. 5.219>	ventum ad furias infandaque natae / foedera et horrenda trepidam sub virgine puppem: /
<Val. Fl. 5.221>	impia monstriferis surgunt iam proelia campis.
<Val. Fl. 5.222>	ante dolos, ante infidi tamen exsequar astus / Soligenae falli meriti meritique relinqui, / inde canens: Scythica senior iam Solis in urbe / fata laborati Phrixus compleverat aevi.
<Val. Fl. 5.226>	illius extremo sub funere mira repente / flamma poli magnoque aries apparuit astro / aequora cuncta movens.
<Val. Fl. 5.228>	at vellera Martis in umbra / ipse sui Phrixus monumentum insigne pericli / liquerat ardenti quercum complexa metallo.
<Val. Fl. 5.231>	quondam etiam tacitae visus per tempora noctis / effigie vasta, socerumque exterruit ingens / prodita vox:
<Val. Fl. 5.233>	'o qui patria tellure fugatum / quaerentemque domos his me considere passus / sedibus, oblata generum mox prole petisti, / tunc tibi regnorum labes luctusque supersunt, / rapta soporato fuerint cum vellera luco.
<Val. Fl. 5.238>	praeterea infernae quae nunc sacrata Dianae / fert castos Medea choros quemcumque procorum / pacta petat maneat regnis neu virgo paternis.'
<Val. Fl. 5.240>	dixit et admota pariter fatalia visus / tradere terga manu: tum falso fusus ab auro / currere per summi fulgor laquearia tecti.
<Val. Fl. 5.244>	membra toris rapit ille tremens patriumque precatur / numen et eoo surgentes litore currus: /
<Val. Fl. 5.246>	'haec tibi fatorum, genitor, tutela meorum, / omnituens: tua nunc terris, tua lumina toto / sparge mari; seu nostra dolos molitur opertos / sive externa manus, primus mihi nuntius esto.
<Val. Fl. 5.250>	tu quoque, sacrata rutilant cui vellera quercu, / excubias, Gradive, tene; praesentia luco / arma tubaeque sonent, vox et tua noctibus exstet.'
<Val. Fl. 5.252>	vix ea, Caucaseis cum lapsus montibus anguis, / haud sine mente dei, spiris nemus omne refusis / implicuit Graiumque procul respexit ad orbem.
<Val. Fl. 5.256>	ergo omnes prohibere minas praedictaque Phrixi / invigilat, plena necdum Medea iuventa / adnuitur thalamis Albani virgo tyranni.
<Val. Fl. 5.259>	Interea auguriis monstrisque minacibus urbem / territat ante monens semper deus et data seri / signa mali; reddi iubet exitiale sacerdos / vellus et Haemoniis infaustum mittere terris.
<Val. Fl. 5.263>	contra Sole satus Phrixi praecepta volutans / aegro corde negat, nec vulgi cura tyranno, / dum sua sit modo tuta salus.
<Val. Fl. 5.265>	tunc ordine regi / proximus et frater materno sanguine Perses / increpitare virum; sequitur duce turba reperto.
<Val. Fl. 5.268>	ille furens ira solio se proripit alto / praecipitatque patres ipsumque ut talibus ausis / spem sibi iam rerum vulgi levitate serentem / ense petit.
<Val. Fl. 5.271>	rapit inde fugam crudelia Perses / signa gerens omnemque quatit rumoribus arcton.
<Val. Fl. 5.273>	iamque aderat magnis regum cum milibus urbi, / primaque in adversos frustratus proelia muros / constiterat.
<Val. Fl. 5.275>	datus et sociis utrimque cremandis / ille dies alterque dies, cum Marte remisso / debitus Aeaeis dux Thessalus adpulit oris.
<Val. Fl. 5.278>	Nox hominum genus et duros miserata labores / rettulerat fessis optata silentia terris.
<Val. Fl. 5.280>	at Iuno et summi virgo Iovis intima secum / consilia et varias sociabant pectore curas.
<Val. Fl. 5.282>	virgo prior 'magna pariter quos mole petamus, / cernis' ait 'Colchos habeant quae proelia, quique / nunc status.
<Val. Fl. 5.284>	hinc Perses, illinc non viribus aequis / apparat Aeetes aciem.
<Val. Fl. 5.285>	quibus addimur armis?'
<Val. Fl. 5.285>	cui Iuno 'dimitte metus, ne proelia forte / hinc tibi grata negem: manet aegida sudor / et nostros iam sudor equos.
<Val. Fl. 5.288>	stat pectore fixum / Aeetae sociare manus.
<Val. Fl. 5.289>	scio perfida regis / corda quidem; nullos Minyis exsolvet honores.
<Val. Fl. 5.291>	verum alios tunc ipsa dolos, alia orsa movebo.'
<Val. Fl. 5.291>	'sint, precor, haec; tua namque mihi comitanda potestas' / Pallas ait, 'liceat Grais ut reddere terris / Aesonium caput et puppem, quam struximus ipsae, / iactatam tandem nostro componere caelo.'
<Val. Fl. 5.295>	Talia tunc hominum superi pro laude movebant.
<Val. Fl. 5.297>	tristior at numquam tantove paventibus ulla / nox Minyis egesta metu; nil quippe reperto / Phaside, nil domitis actum Symplegados undis, / cunctaque adhuc, magni veniant dum regis ad urbem, / ambigua et dubia rerum pendentia summa.
<Val. Fl. 5.302>	praecipue Aesoniden varios incerta per aestus / mens rapit undantem curis ac multa moventem.
<Val. Fl. 5.304>	qualiter ex alta cum Iuppiter arce coruscat, / Pliadas ille movens mixtumque sonoribus imbrem / horriferamve nivem, canis ubi tollitur omnis / campus aquis, aut sanguinei magna ostia belli / aut alios duris fatorum gentibus ortus: /
<Val. Fl. 5.309>	sic tum diversis hinc atque hinc motibus anceps / pectora dux crebro gemitu quatit, optat et almum / iam iubar et certi tandem discriminis horas.
<Val. Fl. 5.312>	tunc defixa solo coetuque intenta silenti / versus ad ora virum 'quod primum ingentibus ausis / optavistis' ait 'veterumque quod horruit aetas, / adsumus en tantumque fretis enavimus orbem.
<Val. Fl. 5.316>	nec pelagi nos mille viae nec fama fefellit / Soligenam Aeeten media regnare sub arcto.
<Val. Fl. 5.318>	ergo ubi lux altum sparget mare, tecta petenda / urbis et ignoti mens experienda tyranni.
<Val. Fl. 5.320>	adnuet ipse, reor, neque inexorabile certe / quod petimus.
<Val. Fl. 5.321>	sin vero preces et dicta superbus / respuerit, iam nunc animos firmate repulsae, / quaque via patriis referamus vellera terris, / stet potius: rebus semper pudor absit in artis.'
<Val. Fl. 5.324>	dixerat et Scythicam qui se comitentur ad urbem / sorte petit, numeroque novem ducuntur ab omni.
<Val. Fl. 5.327>	inde viam qua Circaei plaga proxima campi / corripiunt regemque petunt iam luce reducta.
<Val. Fl. 5.329>	Forte deum variis per noctem territa monstris / senserat ut pulsas tandem Medea tenebras, / rapta toris primi iubar ad placabile Phoebi / ibat et horrendas lustrantia flumina noctes.
<Val. Fl. 5.333>	namque soporatos tacitis in sedibus artus / dum premit alta quies nullaeque in virgine curae, / visa pavens castis Hecates excedere lucis; / dumque pii petit ora patris, stetit arduus inter / pontus, et ingenti circum stupefacta profundo, / fratre tamen conante sequi.
<Val. Fl. 5.338>	mox stare paventes / viderat intenta pueros nece seque trementum / spargere caede manus et lumina rumpere fletu.
<Val. Fl. 5.341>	his turbata minis fluvios ripamque petebat / phasidis aequali Scythidum comitante caterva.
<Val. Fl. 5.343>	florea per verni qualis iuga duxit Hymetti / aut Sicula sub rupe choros hinc gressibus haerens / Pallados hinc carae Proserpina iuncta Dianae, / altior ac nulla comitum certante, prius quam / palluit et viso pulsus decor omnis Averno: /
<Val. Fl. 5.348>	talis et in vittis geminae cum lumine taedae / Colchis erat nondum miseros exosa parentes.
<Val. Fl. 5.350>	ut procul extremi gelidis a fluminis undis / prima viros tacito vidit procedere passu, / substitit ac maesto nutricem adfata timore est: /
<Val. Fl. 5.353>	'quae manus haec, certo ceu me petat agmine, mater, / advenit haud armis, haud umquam cognita cultu?
<Val. Fl. 5.355>	quaere fugam, precor, et tutos circumspice saltss' / audit virginei custos grandaeva pudoris / Henioche, cultus primi cui creditus aevi; / tum trepidam dictis firmans hortatur alumnam: /
<Val. Fl. 5.359>	'non tibi ab hoste minae nec vis' ait 'ulla propinquat / nec metus; externo iam flanimea murice cerno / tegmina, iam vittas frondemque inbellis olivae.
<Val. Fl. 5.362>	Graius adest, Graio sic cuncta simillima Phrixo.'
<Val. Fl. 5.362>	Sic ait.
<Val. Fl. 5.363>	at Iuno, pulchrum longissima quando / robur cura ducis magnique edere labores, / mole nova et roseae perfudit luce iuventae.
<Val. Fl. 5.366>	iam Talaum iamque Ampyciden astroque comantes / Tyndaridas ipse egregio supereminet ore: /
<Val. Fl. 5.368>	non secus autumno quam cum magis asperat ignes / Sirius et saevo cum nox accenditur auro / luciferas crinita faces, hebet Areas et ingens / Iuppiter; ast ilium tanto non gliscere caelo / vellet ager, vellent calidis iam fontibus amnes.
<Val. Fl. 5.373>	regina, attonito quamquam pavor ore silentem / exanimet, mirata tamen paulumque reductis / passibus in solo stupuit duce.
<Val. Fl. 5.375>	nec minus inter / ille tot ignoti socias gregis haeret in una / defixus sentitque ducem dominamque catervae.
<Val. Fl. 5.378>	'si dea, si magni decus huc ades' inquit 'Olympi, / has ego credo faces, haec virginis ora Dianae, / teque renodatam pharetris ac pace fruentem / ad sua Caucaseae producunt flumina Nymphae.
<Val. Fl. 5.382>	si domus in terris atque hinc tibi gentis origo, / felix prole parens, olimque beatior ille, / qui tulerit longis et te sibi iunxerit annis.
<Val. Fl. 5.385>	sed fer opem, regina, viris.
<Val. Fl. 5.385>	nos hospita pubes / advehimur, Graium proceres tua tecta petentes.
<Val. Fl. 5.387>	duc, precor, ad vestri quicumque est ora tyranni / ac tu prima doce fandi tempusque modumque; / nam mihi sollicito deus ignaroque locorum / te dedit; in te animos atque omnia nostra repono.'
<Val. Fl. 5.390>	Dixit et opperiens trepidam stetit.
<Val. Fl. 5.391>	illa parumper / virgineo cunctata metu sic orsa vicissim: /
<Val. Fl. 5.393>	'quem petis Aeeten, genitor meus, ipsaque iuxta / moenia, si vivos possis discernere calles: /
<Val. Fl. 5.395>	hac adeo duce ferte gradus; ingentia namque / castra alios aditus atque impius obsidet hostis.'
<Val. Fl. 5.396>	dixerat haec patriumque viam detorquet ad amnem, / sacraque terrificae supplex movet inrita Nocti.
<Val. Fl. 5.399>	Ille autem inceptum famula duce protinus urget / aere saeptus iter, patitur nec regia cerni / Iuno virum, prior Aeetae ne nuntius adsit.
<Val. Fl. 5.402>	iamque inerat populo mediaeque incognitus urbi, / cum comes orsa loqui.
<Val. Fl. 5.403>	'Phoebi genitoris ad aras / ventum' ait.
<Val. Fl. 5.404>	'huc adytis iam se de more paternis / rex feret; hic proceres audit populosque precantes / adloquiis facilis: praesens pater admonet aequi.'
<Val. Fl. 5.406>	Dixerat.
<Val. Fl. 5.407>	ast illi propere monstrata capessunt / limina.
<Val. Fl. 5.408>	non aliter, quam si radiantis adirent / ora dei verasque aeterni luminis arces: /
<Val. Fl. 5.410>	tale iubar per tecta micat.
<Val. Fl. 5.410>	stat ferreus Atlans / Oceano, genibusque tumens infringitur unda; / at medii per terga senis rapit ipse nitentes / altus equos curvoque diem subtexit Olympo; / pone rota breviore soror densaeque sequuntur / Pliades et madidis rorantes crinibus ignes.
<Val. Fl. 5.416>	nec minus hinc varia dux laetus imagine templi / ad geminas fert ora fores cunabula gentis / Colchidos hic ortusque tuens: ut prima Sesostris / intulerit rex bella Getis, ut clade suorum / territus hos Thebas patriumque reducat ad amnem, / Phasidis hos imponat agris Colchosque vocari / imperet: Arsinoen illi tepidaeque requirunt / otia laeta Phari pinguemque sine imbribus annum / et iam Sarmaticis permutant carbasa bracis.
<Val. Fl. 5.425>	barbarus in patriis sectatur montibus Aean / Phasis amore furens: pavidas iacit illa pharetras / virgineo turbata metu discursibus et iam / deficit, ac volucri victam deus alligat unda.
<Val. Fl. 5.429>	flebant populeae iuvenem Phaethonta sorores, / ater et Eridani trepidum globus ibat in amnem; / at iuga vix Tethys sparsumque recolligit axem / et formidantem patrios Pyroenta dolores.
<Val. Fl. 5.433>	aurea quin etiam praesaga Mulciber arte / vellera venturosque olim caelarat Achivos: /
<Val. Fl. 5.435>	texitur Argoa pinus Pagasaea securi, / iamque eadem remos, eadem dea flectit habenas; / ipsa subit nudaque vocat dux agmina dextra.
<Val. Fl. 5.438>	exoritur notus et toto ratis una profundo / cernitur; Odrysio gaudebant carmine phocae.
<Val. Fl. 5.440>	apparent trepidi per Phasidis ostia Colchi / clamantemque procul linquens regina parentem.
<Val. Fl. 5.442>	urbs erat hinc contra gemino circumflua ponto, / ludus ubi et cantus taedaeque in nocte iugales / regalique toro laetus gener: ille priorem / deserit; ultrices spectant a culmine Dirae.
<Val. Fl. 5.446>	deficit in thalamis turbataque paelice coniunx / pallam et gemmiferae donum exitiale coronae / apparat ante omnes secum dequesta labores.
<Val. Fl. 5.449>	munere quo patrias paelex ornatur ad aras / infelix, et iam rutilis correpta venenis / implicat igne domus.
<Val. Fl. 5.451>	haec tum miracula Colchis / struxerat Ignipotens nondum noscentibus, ille / quis labor, aligeris aut quae secet anguibus auras / caede madens; odere tamen visusque reflectunt.
<Val. Fl. 5.455>	Quin idem Minyas operum defixerat error, / cum se Sole satus patriis penetralibus infert.
<Val. Fl. 5.457>	filius hunc iuxta primis Absyrtus in annis, / dignus avo quemque insontem meliora manerent.
<Val. Fl. 5.459>	tum gener Albanis Styrus qui advenerat oris, / distulerant sed bella toros; tum Phrontis et Argus / Aeolidae fraterque Melas, quos advena Phrixus / progenuit; pariterque levi Cytisorus in hasta.
<Val. Fl. 5.463>	post alii, quos praecipuo Titania tellus / legit honore patres, motique ad proelia reges.
<Val. Fl. 5.465>	admonet hie socios nebulamque erumpit Iason / sideris ora ferens; nova lux offusa Cytaeis.
<Val. Fl. 5.467>	conveniunt stipantque viros rogitantque, quid ausi, / quidve ferant.
<Val. Fl. 5.468>	postquam primis inhiantia dictis / agmina suppressumque videt iam murmur Iason, / talia miranti propius tulit orsa tyranno: /
<Val. Fl. 5.471>	'rex Hyperionide, quem per freta tanta petendum / caelicolae et prima dignum statuere carina, / siquando hic aliquam nostro satus orbe solebat / Thessaliam, siquos Phrixus memorare Pelasgos, / hi tibi tot casus, horrenda tot avia mensi / cernimur.
<Val. Fl. 5.476>	ipse egomet proprio de sanguine Phrixi: /
<Val. Fl. 5.477>	namque idem Cretheus ambobus et Aeolus auctor / cum Iove Neptunoque et cum Salmonide nympha.
<Val. Fl. 5.479>	me neque nune enses araeque egere paternae, / nec tua Thessalicis quamquam inclita nomina terris / sponte sequor.
<Val. Fl. 5.481>	cui non iusso tot adire voluptas / monstra maris?
<Val. Fl. 5.482>	cui Cyaneos intrare fragores?
<Val. Fl. 5.483>	sceptra tui toto Pelias sub lumine Phoebi / maxima sorte tenens totque ille gravantia clivos / oppida, tot vigili pulcherrima flumina cornu, / ille meum imperils urget caput, ille labores / dat varios, suus ut magnum rex spargit ab Argis / Alciden, Sthenelo ipse satus.
<Val. Fl. 5.488>	tamen aspera regum / perpetimur iuga, nec melior parere recuso.
<Val. Fl. 5.490>	hic sibi me auratae pecudis quiscumque periclis / exuvias perferre iubet.
<Val. Fl. 5.491>	tibi gratia nostri / sit, precor, haec meritique locus, quod iussa recepi / teque alium, quam quem Pelias speratque cupitque, / promisi et meliora tuae mihi foedera dextrae.
<Val. Fl. 5.495>	si petere hoc saevi statuissem sanguine belli, / Ossa dabat Pindusque rates quotque ante secuti / inde nec audacem Bacchum nec Persea reges.
<Val. Fl. 5.498>	sed me nuda fides sanctique potentia iusti / huc tulit ac medii sociatrix gratia Phrixi / iamque tibi nostra genti de stirpe nepotes.
<Val. Fl. 5.501>	nec tamen aut Phrygios reges aut arva furentis / Bebryciae spernendus adi: seu fraude petivit / seu quis honore meos, sua reddita dona deumque / nos genus atque ratem magnae sensere Minervae.
<Val. Fl. 5.505>	vix tandem longis quaesitam Colchida votis / contigimus, qualemque dabat te fama videmus / tu modo ne claros Minyis invideris actus.
<Val. Fl. 5.508>	non aliena peto terrisve indebita nostris, / siquis et in precibus vero locus, atque ea Phrixo / crede dari, Phrixum ad patrios ea ferre penates.
<Val. Fl. 5.511>	munera tu contra victum mihi vecta per aequor / accipe Taenarii chlamydem de sanguine aeni / frenaque et accinctum gemmis fulgentibus ensem: /
<Val. Fl. 5.514>	hoc patrium decus, haec materni texta laboris, / his Lapithes adsuerat eques.
<Val. Fl. 5.515>	da iungere dona, / da Scythicas sociare domos.
<Val. Fl. 5.516>	sciat effera regis / ira mei, quem te horrifero sortitus in axe / Caucasus atque tuis quantum mitescat habenis.'
<Val. Fl. 5.518>	Talibus orantem vultu gravis ille minaci / iamdudum fremit et furiis ignescit opertis.
<Val. Fl. 5.521>	ceu tumet atque imo sub gurgite concipit austros / unda silens, trahit ex alto sic barbarus iras / et nunc ausa viri, nunc heu sua prodita Grais / regna fremit, quin et facili sibi mente receptum / iam Phrixum dolet et Scythiae periisse timores, / nunc quassat caput ac iuvenis spes ridet inanes, / quid vesanus agat, quod vellera poscat ab angue.
<Val. Fl. 5.528>	urit et antiquae memorem vox praescia sortis, / cur simul aut Persen illinc sibi moverit aut hinc / Thessalicam Fortuna ratem; num debitus ista / finis agat saevaeque petant iam vellera Parcae.
<Val. Fl. 5.532>	interea quoniam belli pugnaeque propinquae / cura prior, fingit placidis fera pectora dictis / reddit et haec:
<Val. Fl. 5.534>	'cuperem haut tali vos tempore tectis / advenisse meis, quo me gravis adsidet hostis.
<Val. Fl. 5.536>	frater enim (sceptri sic omnibus una cupido ) / excidium parat et castris me ingentibus urget.
<Val. Fl. 5.538>	quare age cognatas primum defendite sedes, / nec decus oblati dimiseris advena belli; / namque virum trahit ipse chalybs.
<Val. Fl. 5.540>	tum vellera victor, / tum meritis nee sola dabo.'
<Val. Fl. 5.541>	contra inscius astus / 'ergo nec hic nostris derat labor arduus actis' / excipit Aesonides 'et ceu nihil aequore passis / additus iste dies?
<Val. Fl. 5.544>	veniant super haec quoque fato / bella meo.
<Val. Fl. 5.545>	non hunc parva mihi caede dolorem / quasque dedit luet ille moras.'
<Val. Fl. 5.546>	tum Castora mittit, / qui ferat Aeaei sociis responsa tyranni.
<Val. Fl. 5.548>	acribus ast illos curis mora saeva trahebat, / ac simul ut medio viderunt Castora campo, / crebrior incussit mentem pavor.
<Val. Fl. 5.550>	'o Iovis alma / progenies, fare, an patriam spes ulla videndi, / fare' omnes.
<Val. Fl. 5.552>	ille in mediis sic orsus Achivis: /
<Val. Fl. 5.553>	'nec ferus Aeetes, ut fama, nec aurea nobis / terga negat; bello interea sed pressus iniquo / auxilium petit; armatos dux protinus omnes / adcelerare iubet; longo nam tuta recessu / puppis et adposita fluvius defenditur urbe.'
<Val. Fl. 5.557>	Haud mora: prosiliunt, quos nec Riphaea iuventus, / quos nec Hiber aut tota suis Aurora pharetris / sustineat.
<Val. Fl. 5.560>	stetit explicito prius agmine pubes, / expertique simul, si tela artusque sequantur.
<Val. Fl. 5.562>	nec quisquam freta nec patrias iam respicit urbes, / sed magis ad praesens itur decus.
<Val. Fl. 5.563>	incita cristas / aura quatit, variis floret via discolor armis, / qualis ab Oceano nitidum chorus aethera vestit, / qualibus adsurgens nox aurea cingitur astris.
<Val. Fl. 5.567>	illos Sole satus tacita maestissimus ira / miratur temere adsumptos, nec talia mallet / robora, quam medios hostem subiisse penates.
<Val. Fl. 5.570>	interea laeto patitur convivia cultu / et iuxta Aesoniden magno cratere lacessit / nunc sibi monstrantem natos Iovis oraque iuxta / Aeacidum, nunc ingentis Calydonos alumnos; / audit et Alciden infando errore relictum / defletosque duces terraeque marisque labores.
<Val. Fl. 5.576>	ipse autem tantis concita furoribus arma / expetit Aesonides et amicos ordine reges: /
<Val. Fl. 5.578>	'quis procul ille virum, nodis quem balteus asper / subligat et stricto stat proximus armiger arcu, / ceu pugnam paret et positas confundere mensas?'
<Val. Fl. 5.580>	contra flammigeri proles Perseia Solis / 'quem rogitas, Carmeius' ait; 'mos comminus arma / semper habere viro, semper meminisse pharetrae.
<Val. Fl. 5.584>	quid Latagum, quid si amnigenam mirere Choaspen?
<Val. Fl. 5.585>	bellatoris equi potantem cerne cruores; / nec tamen immissis hic segnior ibit habenis.'
<Val. Fl. 5.586>	'illum' ait Aesonides 'pariter refer, horrida signis / cui chlamys et multa spirat coma flexilis aura.'
<Val. Fl. 5.588>	respicit Aeetes atque hunc quoque nomine reddit: /
<Val. Fl. 5.590>	'dives Aron; croceos sic illius omnis odores / iactat eques, cunctis sic est coma culta maniplis: /
<Val. Fl. 5.592>	sed ne sperne virum et comptis diffide capillis.
<Val. Fl. 5.593>	Campesus hic spoliis in tigridis.
<Val. Fl. 5.593>	ille profundo / incumbens Odrussa mero; vide lata comantem / pectora et ingenti turbantem pocula barba.'
<Val. Fl. 5.595>	hic et Iaxarten dictis stupet hospes acerbis / immodicum linguaque gravem, cui multa minanti / non superum, non praesentis reverentia belli.
<Val. Fl. 5.599>	contra autem Aeetes 'non frustra magna superbo / dicta volant' ait, 'et vocem paria arma secuntur, / nec requies, quin Marte diem noctemque fatiget; / atque ubi Riphaea stupuerunt flumina bruma, / iam pavidi cum prole Getae, iam pervigil ilium / Medus et oppositis exspectat Hiberia claustris.
<Val. Fl. 5.605>	hos autem quae quemque manus, quae signa sequantur, / si memorem, prius umentem lux solverit umbram.
<Val. Fl. 5.607>	cras acies atque illa ducum eras regna videbis / dissona, saxiferae surgat quibus imber habenae, / quae iaculo gens apta levi, quae picta pharetris / venerit.
<Val. Fl. 5.610>	ingentes animo iam prospice campos, / atque hanc alipedi pulsantem corpora curru / Euryalen, quibus exsultet Mavortia turmis / et quantum elata valeat peltata securi, / cara mihi et veras inter non ultima natas.'
<Val. Fl. 5.614>	fatur et occiduo libat cratera parenti.
<Val. Fl. 5.616>	quisque suis tum vota deis et pocula fundit, / dent aciem, dent belligeros superare labores.
<Val. Fl. 5.618>	Ecce autem Geticis veniens Gradivus ab antris / ingentemque trahens arctoa per aequora nubem / aspicit Aeaea Minyas stupefactus in urbe / ambitumque senem promissaque vellera puppi / Thessalicae.
<Val. Fl. 5.622>	citus ad summi stellantia patris / tecta ruit questuque Iovem testatur acerbo: /
<Val. Fl. 5.624>	'quae studiis, rex magne, quies?
<Val. Fl. 5.624>	iam mutua divi / exitia in solos hominum molimur honores, / teque ea cuncta iuvant, rabidam qui Pallada caelo / non abigis neque femineis ius obicis ausis.
<Val. Fl. 5.628>	non queror, exstructa quod vexerit ipsa carina / vellera sacra meis sperantem avertere lucis, / quodque palam tutata viros: sic cetera pergat, / si valet.
<Val. Fl. 5.631>	insidiis quid nunc fallacibus ambit, / nostra ut Phrixeo spolientur templa metallo?
<Val. Fl. 5.633>	non opus auxilio Colchis nec foedere vestro: /
<Val. Fl. 5.634>	et Persen simul et Minyas deposcimus hostes.
<Val. Fl. 5.635>	quin age - quid tantae coeunt in proelia gentes?
<Val. Fl. 5.636>	quid tuus Aesonides?
<Val. Fl. 5.636>	- imus nos, protinus imus / in nemus auriferum et sumptis decernimus armis?
<Val. Fl. 5.638>	vel tu sola polo tacitis inopina tenebris / labere: quantus ibi deus experiere nec illas / adstiteris impune trabes.
<Val. Fl. 5.640>	an Martia templa / intemeranda minus, tantum mihi lucus et agger / quod rudis et sola colimur si gentibus umbra?
<Val. Fl. 5.643>	est amor et rerum cunctis tutela suarum, / et tibi, magne pater, terris donaria certant: /
<Val. Fl. 5.645>	est honor his etiam lucis.
<Val. Fl. 5.645>	ego cara Mycenes / culmina, virgineas praeder si Cecropis arces, / iam coniunx, iam te gemitu lacrimisque tenebit / nata querens.
<Val. Fl. 5.648>	metuant ergo nec talia possint.'
<Val. Fl. 5.648>	Non tulit haec animis, quin longa silentia Pallas / rumperet inridens strepitumque minasque Gradivi.
<Val. Fl. 5.651>	'non tibi Aloidae, quibus haec fera murmura iactes, / non Lapithae, sed Pallas' ait; 'neque ego aegide digna, / nec vocer ulterius proles Iovis, excidat iste / ni tibi corde tumor: lituos miser armaque faxo / oderis et primis adimam tua nomina bellis.
<Val. Fl. 5.656>	quin simili matrem demens gravitate secutus; / digna quidem, monstrum superis quae tale crearit.
<Val. Fl. 5.658>	quod tamen adgressae scelus aut quo crimine sontes, / si iuvenem, qui iussa sui tam dira tyranni / impavidus maria et nondum qui nota subibat, / iuvimus et magnis aliquam spem movimus ausis?
<Val. Fl. 5.662>	an nullas praeferre preces nec foedera regis / ulla sequi, caeca sed cuncta impellere pugna / debuimus?
<Val. Fl. 5.664>	sic Thraces agunt, sic turbidus iste, / siqua petit.
<Val. Fl. 5.665>	cuperem haec etiam nunc bella remitti / nec socias armare manus.
<Val. Fl. 5.666>	da vellera, rector, / et medio nos cerne mari.
<Val. Fl. 5.667>	quod sin ea Mavors / abnegat et solus nostris sudoribus obstat, / ibimus indecores frustraque tot aequora vectae?
<Val. Fl. 5.670>	faxo aliqua et nequeat.'
<Val. Fl. 5.670>	sic femina.
<Val. Fl. 5.670>	coepelat ardens / hic iterum alternis Mavors insurgere dictis.
<Val. Fl. 5.672>	excipit hinc contra pater et sic voce coercet: /
<Val. Fl. 5.673>	'quid vesane fremis?
<Val. Fl. 5.673>	cum vos iam paenitet acti / peccatumque satis, tunc ad mea iura venitis.
<Val. Fl. 5.675>	quolibet ista modo, quacumque impellite pugna, / quae coepistis, habent quoniam sua fata furores.
<Val. Fl. 5.677>	te tamen hoc, coniunx, et te, mea nata, monebo: /
<Val. Fl. 5.678>	sit Persen pepulisse satis, nec vana retentet / spes Minyas finemve velint imponere bello.
<Val. Fl. 5.680>	ilium etenim talis rerum manet, accipite, ordo: /
<Val. Fl. 5.681>	victa retro nunc castra dabit bellumque remittet / territus adventu ducis et virtute Pelasgi: /
<Val. Fl. 5.683>	mox ubi Thessalicis referent hos flamina terris, / tunc aderit victorque domos et sceptra tenebit, / done et Aeeten inopis post longa senectae / exilia heu magnis quantumlibet impia fatis / nata iuvet Graiusque nepos in regna reponat.
<Val. Fl. 5.688>	hic labor amborumque haec sunt discrimina fratrum.
<Val. Fl. 5.689>	vadite et adversis, ut quis volet, inruat armis.'
<Val. Fl. 5.689>	Dixerat.
<Val. Fl. 5.690>	instaurat mensas pacemque reducit, / et iam sidereo noctem demittit Olympo.
<Val. Fl. 5.692>	tunc adsuetus adest Phlegraeas reddere pugnas / Musarum chorus et citharae pulsator Apollo, / fertque gravem Phrygius circum cratera minister.
<Val. Fl. 5.695>	surgitur in somnos seque ad sua limina flectunt.
<Val. Fl. 6.1>	At vigil isdem ardet furiis Gradivus et acri / corde tumet nec quas acies, quae castra sequatur, / invenit; ire placet tandem praesensque tueri, / sternere si Minyas magnoque rependere luctu / regis pacta queat Graiamque absumere puppem.
<Val. Fl. 6.6>	impulit hinc currus, monstrum inrevocabile belli / concutiens, Scythiaeque super tentoria sistit.
<Val. Fl. 6.8>	protinus e castris fugit sopor: excita tela, / turbatique coire duces; hos insuper ingens / fama movet, rate quae sacra vulgabat Achivos / advenisse sui repetentes vellera Phrixi, / quos malus hospitio iunctaque ad foedera dextra / luserit Aeetes atque in sua traxerit arma.
<Val. Fl. 6.14>	Ergo, consiliis dum nox vacat alta movendis, / legatos placet ire duces, mandataque Perses / edocet, adfari Minyas fraudemque tyranni / ut moneant.
<Val. Fl. 6.17>	quinam hinc animos averterit error?
<Val. Fl. 6.18>	se primum Haemoniis hortatum ea vellera terris / reddere et exuvias pecudis dimittere sacrae: /
<Val. Fl. 6.20>	hinc odium et tanti venisse exordia belli.
<Val. Fl. 6.21>	quin potius dextramque suam suaque arma sequantur, / aut remeent; neque enim Aeetae promissa fidenque / esse loco; abstineant alienae sanguine pugnae.
<Val. Fl. 6.24>	non illos ideo tanti venisse labores / per maris.
<Val. Fl. 6.25>	ignotis quid opus concurrere nec quos / oderis?
<Val. Fl. 6.26>	haec medio Perses dum tempore mandat, / aureus effulsit campis rubor, armaque et acres / sponte sua strepuere tubae.
<Val. Fl. 6.28>	Mars saevus ab altis / 'hostis io' conclamat equis, 'agite ite, propinquat', / ac simul hinc Colchos, hinc fundit in aequora Persen.
<Val. Fl. 6.31>	tunc gens quaeque suis commisit proelia telis, / voxque dei pariter pugnas audita per omnes.
<Val. Fl. 6.33>	Hinc age Riphaeo quos videris orbe furores, / Musa, mone, quanto Scythiam molimine Perses / concierit, quis fretus equis per bella virisque.
<Val. Fl. 6.36>	verum ego nec numero memorem nec nomine cunctos / mile vel ora movens; neque enim plaga gentibus ulla / ditior: aeterno quamnquam Maeotia pubes / Marte cadat, pingui numquam tamen ubere defit, / quod geminas arctos magnumque quod impleat anguem.
<Val. Fl. 6.41>	ergo duces solasque, deae, mihi promite gentes.
<Val. Fl. 6.42>	Miserat ardentes, mox ipse secutus, Alanos / Heniochosque truces iam pridem infensus Anausis, / pacta quod Albano coniunx Medea tyranno, / nescius heu, quanti thalamos ascendere monstri / arserit atque urbes maneat qui terror Achaeas.
<Val. Fl. 6.47>	gratior ipse deis orbaque beatior aula.
<Val. Fl. 6.48>	proxima Bisaltae legio ductorque Colaxes, / sanguis et ipse deum, Scythicis quem Iuppiter oris / progenuit viridem Myracen Tibisenaque iuxta / ostia, semifero (dignum si credere) captus / corpore, nec nymphae geminos exhorruit angues.
<Val. Fl. 6.53>	cuncta phalanx insigne Iovis caelataque gestat / tegmina disperses trifidis ardoribus ignes; / nec primus radios, miles Romane, corusci / fulminis et rutilas scutis diffuderis alas.
<Val. Fl. 6.57>	insuper auratos collegerat ipse dracones, / matris Horae specimen, linguisque adversus utrimque / congruit et tereti serpens dat vulnera gemmae.
<Val. Fl. 6.60>	tertius unanimis veniens cum milibus Auchus / Cimmerias ostentat opes, cui candidus olim / crinis inest, natale decus; dat longior aetas / iam spatium; triplici percurrens tempora nodo / demittit sacro geminas a vertice vittas.
<Val. Fl. 6.65>	Datin Achaemeniae gravior de vulnere pugnae / misit in arma Daraps, acies quem Martia circum / Gangaridum, potaque Gerus quos efferat unda, / quique lacum cinxere Bycen.
<Val. Fl. 6.68>	non defuit Anxur, / non Rhadalo cum fratre Sidon, Acesinaque laevo / omine fatidicae Phrixus movet agmina cervae.
<Val. Fl. 6.71>	ipsa comes, saetis fulgens et cornibus aureis, / ante aciem celsi vehitur gestamine conti / maesta nec in saevae lucos reditura Dianae.
<Val. Fl. 6.74>	movit et Hylaea supplex cum gente Syenen / impia germani praetentans volnera Perses.
<Val. Fl. 6.76>	densior haut usquam nec celsior extulit ullas / silva trabes, fessaeque prius rediere sagittae / quin et ab Hyrcanis Titanius expulit antris / Cyris in arma viros, plaustrisque ad proelia cunctas / Coelaletae traxere manus; ibi sutilis illis / est domus et crudo residens sub vellere coniunx / et puer e primo torquens temone cateias.
<Val. Fl. 6.83>	linquitur abruptus pelago Tyra, linquitur et mons / Ambenus et gelidis pollens Ophiusa venenis.
<Val. Fl. 6.85>	degeneresque ruunt Sindi glomerantque paterno / crimine nunc etiam metuentes verbera turmas.
<Val. Fl. 6.87>	hos super aeratam Phalces agit aequore nubem / cum fremitu, densique levant vexilla Coralli, / barbaricae quis signa rotae ferrataque dorso / forma suum truncaeque Iovis simulacra columnae; / proelia nec rauco curant incendere cornu, / indigenas sed rite duces et prisca suorum / facta canunt veterumque viris hortamina Iaudes.
<Val. Fl. 6.94>	ast ubi Sidonicas inter pedes aequat habenas, / illinc iuratos in se trahit Aea Batarnas, / quos, duce Teutagono, crudi mora corticis armat / aequaque nec ferro brevior nec rumpia ligno.
<Val. Fl. 6.98>	nec procul albentes gemina ferit aclyde parmas, / hiberni qui terga Novae gelidumque securi / eruit et tota non audit Alazona ripa.
<Val. Fl. 6.101>	quosque Taras niveumque ferax Euarchus olorum.
<Val. Fl. 6.102>	te quoque venturis, ingens Ariasmene, saeclis / tradiderim, molem belli lateque ferentem / undique falcatos deserta per aequora currus.
<Val. Fl. 6.105>	insequitur Drangaea phalanx claustrisque profusi / Caspiadae, quis turba canum non segnius acres / exilit ad lituos pugnasque capessit eriles.
<Val. Fl. 6.108>	inde etiam par mortis honos, tumulisque recepti / inter avos positusque virum; nam pectora ferro / terribilesque innexa iubas ruit agmine nigro / latratuque cohors, quanto sonat horrida Ditis / ianua vel superas Hecates comitatus in auras.
<Val. Fl. 6.113>	ducit ab Hyrcanis vates sacer agmina lucis / Vanus; eum Scythiae iam tertia viderat aetas / magnanimos Minyas Argoaque vela canentem.
<Val. Fl. 6.116>	illius et dites monitis spondentibus Indi / et centumgeminae Lagea novalia Thebes / totaque Riphaeo Panchaia rapta triumpho.
<Val. Fl. 6.119>	discolor hastatas effudit Hiberia turmas, / quas Otaces, quas Latris agunt et raptor amorum / Neurus, et expertes canentis Iazyges aevi.
<Val. Fl. 6.122>	namque ubi iam viresque †aliaet† notusque refutat / arcus et inceptus iam lancea temnit erilis, / magnanimis mos dictus avis, haut segnia mortis / iura pati, dextra sed carae occumbere prolis / ense dato; rumpuntque moras natusque parensque, / ambo animis, ambo miseri tam fortibus actis.
<Val. Fl. 6.128>	hic et odorato spirantes crine †Mycael / Cessaeaeque manus, et qui tua iugera nondum / eruis, ignotis insons Arimaspe metallis, / doctus et Auchates patulo vaga vincula gyro / spargere et extremas laqueis adducere turmas.
<Val. Fl. 6.133>	non ego sanguineis gestantem tympana bellis / Thyrsageten cinctumque vagis pos terga silebo / pellibus et nexas viridantem floribus hastas.
<Val. Fl. 6.136>	fama, ducem Iovis et Cadmi de sanguine Bacchum / hac quoque turiferos, felicia regna, Sabaeos, / hac Arabas fudisse manu; mox rumperet Hebri / cum vada, Thyrsagetas gelida liquisse sub arcto.
<Val. Fl. 6.140>	illis omnis adhuc veterum tenor et sacer aeris / pulsus et eoae memoratrix tibia pugnae.
<Val. Fl. 6.142>	iungit opes Emoda suas; sua signa secuti / Exomatae Torynique et flavi crine Satarchae: /
<Val. Fl. 6.144>	mellis honor Torynis, ditant sua mulctra Satarchen, / Exomatas venatus alit, nec clarior ullis / arctos equis; abeunt Hypanin fragilemque per undamn / tigridis aut saevae profugi cum prole leaenae, / maestaque suspectae mater stupet aggere ripae.
<Val. Fl. 6.149>	impulit et dubios Phrixei velleris ardor / Centoras et diros magico terrore Choatras.
<Val. Fl. 6.151>	omnibus in superos saevus sonor, omnibus artes / monstrificae: nunc vere novo compescere frondes, / nunc subitam trepidis Maeotin solvere plaustris.
<Val. Fl. 6.154>	maximus hos inter Stygia venit arte Coastes; / sollicitat nec Martis amor, sed fama Cytaeae / virginis et paribus spirans Medea venenis.
<Val. Fl. 6.157>	gaudet Averna palus, gaudet iam nocte quieta / portitor et tuto veniens Latonia caelo.
<Val. Fl. 6.159>	ibant et geminis aequantes cornibus alas / Balloniti comitumque celer mutator equorum / Moesus et ingentis frenator Sarmata conti.
<Val. Fl. 6.162>	nec tot ab extremo fluctus agit aequore nec sic / fratribus adversa Boreas respondet ab unda / aut is apud fluvios volucrum canor, aethera quantus / tunc lituum concentus adit lymphataque miscet / milia, quot foliis, quot fioribus incipit annus.
<Val. Fl. 6.167>	ipse rotis gemit ictus ager tremibundaque pulsu / nutat humus, quatit ut saevo cum fulmine Phlegram / Iuppiter atque imis Typhoea verberat arvis.
<Val. Fl. 6.170>	Prima tenent illinc patriis Absyrtus in armis / et gener ingentesque inter sua milia reges.
<Val. Fl. 6.172>	at circa Aesoniden Danaum manus ipsaque Pallas / aegide terrifica, quam nec dea lassat habendo / nec pater horrentem colubris vultuque tremendam / Gorgoneo; nec semineces ostendere crines / tempus adhuc, primasque sinit concurrere pugnas.
<Val. Fl. 6.177>	impulit hos contra Mavors pater et mala leti / Gaudia Tisiphoneque caput per nubila tollens / ad sonitum litui mediaque altissima pugna, / necdum clara quibus sese Fuga mentibus addat.
<Val. Fl. 6.181>	Illi ubi consertis iunxere frementia telis / agmina virque virum galeis adflavit adactis, / continuo hinc obitus perfractaque caedibus arma / corporaque, alternus cruor alternaeque ruinae; / volvit ager galeas et thorax erigit imbres / sanguineos; hinc barbarici glomerantur ovatus, / hinc gemitus, mixtaeque virum cum pulvere vitae.
<Val. Fl. 6.188>	Caspius Aeaeum correpto crine Monesen / abstulit; hinc pariter Colchi Graique sequuntur / missilibus; rapit ille necem praedamque relinquit, / nec sociis iam cura viri.
<Val. Fl. 6.191>	Dipsanta Caresus / Strymonaque obscura spargentem vulnera funda / deicit; Albani cadit ipse Cremedonis hasta, / iamque latet currusque super turmaeque feruntur.
<Val. Fl. 6.195>	Processere Melas et Idasmenus; incipit hasta / ante Melas, levis ast abies elusit utrumque.
<Val. Fl. 6.197>	ensibus inde ruunt; prior occupat aere citato / cassidis ima Melas; infracta est vulnere cervix.
<Val. Fl. 6.199>	mixta perit virtus: nescit cui debeat Ocheus / aut cui fata Tyres.
<Val. Fl. 6.200>	dum sibila respicit Iron / cuspidis Argivae, Pyliam latere accipit hastam.
<Val. Fl. 6.202>	Viderat Hyrcanos paribus discurrere fratres / Castor equis, pater armento quos dives ab omni / nutrierat fatisque viam molnstrarat iniquis.
<Val. Fl. 6.205>	tum magis atque magis peditem candore notato / Tyndariden incendit amor, simul obvius hastam / pectus in adversum ...
<Val. Fl. 6.207>	iacit alipedemque / † constitit excusso victor duce; risit ab alta / nube pater prensisque equitem cognovit habenis.
<Val. Fl. 6.210>	at pariter luctuque furens visuque Medores / Tyndariden petit et superos sic voce precatur: /
<Val. Fl. 6.212>	'hunc age vel caeso comitem me reddite fratri, / primus et hic nostra sonipes cadat impius hasta, / credita qui misero non rettulit arma parenti / meque venit contra captivaque terga ministrat.'
<Val. Fl. 6.215>	dixerat; Actaei sed eum prior hasta Phaleri / deicit; ad socias sonipes citus effigit alas.
<Val. Fl. 6.218>	Quis tibi fatales umquam metuisset Amyclas / Oebaliamque manum, tot, Rhyndace, montibus inter / diviso totidemque fretis?
<Val. Fl. 6.220>	cadit impiger una / inguine transfosso clari Taulantis alumnus / semidea genetrice Tages, cui plurima silvis / pervigilat materna soror cultusque laborat.
<Val. Fl. 6.224>	tenuia non ilium candentis carbasa lini, / non auro depicta chlamys, non flava galeri / caesaries pictoque iuvant subtegmine bracae.
<Val. Fl. 6.227>	ianque novus mediae stupefacta per agmina pugnae / vadit eques densa spargens hastilia dextra, / fulmineumque viris †profundis† ingeriit ensem / huc alternus et huc; cum saevior ecce iuventus / Sarmaticaeque coire manus fremitusque virorum / semiferi; riget his molli lorica catena; / id quoque tegmen equis; at equi porrecta per armos / et caput ingentem campis hostilibus umbram / fert abies obnixa genu vaditque virumn vi, / vadit equum, docilis relegi docilisque relinqui / atque iterum medios non altior ire per hostes.
<Val. Fl. 6.238>	orbibus hos rapidis mollique per aequora Castor / anfractu levioris equi deludit anhelos / immemoresque mori; sed non isdem artibus aeque / concurrunt ultroque ruunt in funera Colchi.
<Val. Fl. 6.242>	Campesus impacta latus inter et ilia quercu / tollitur ac mediam moriens descendit in hastam.
<Val. Fl. 6.244>	Oebasus infestum summisso poplite Phalcen / evasisse ratus laevum per luminis orbem / transigitur; tenerae liquuntur vulnere malae.
<Val. Fl. 6.247>	contra autem geminis fidens thoracibus ictum / sustinet et gladio Sibotes ferit ultima teli, / nequiquam; iam cuspis inest, nec fragmina curat / Ambenus et trunco medium subit Ocrea ligno.
<Val. Fl. 6.251>	seminecem Taxes Hypanin vehit atque remissum / pone trahit fugiens et cursibus exuit hastam; / dumque recollectam rursus locat, inruit ultro / turbatumque Lacon et adhuc invadit inermem.
<Val. Fl. 6.255>	impulit adverso praeceps equus Onchea conto / nequiquam totis revocantem viribus armos / in latus: accedit sonipes, accedit et ipse / frigidus: arma cadunt, rorat procul ultima cuspis; / qualem populeae fidentem nexibus umbrae / siquis avem summi deducat ab aere rami, / ante manu tacita cui plurima crevit harundo; / illa dolis viscoque super correpta sequaci / implorat ramos atque inrita concitat alas.
<Val. Fl. 6.264>	Parte alia infestis (nam fors ita iunxit ) in armis / Styrus adest, laetusque virum cognoscit Anausis, / et prior 'en cuius thalamis Aeetia virgo / dicta manet nostrosque feret qui victor amores.
<Val. Fl. 6.268>	non', ait, 'invitoque gener mutabere patri.'
<Val. Fl. 6.268>	tum simul adversas conlatis cursibus hastas / coniciunt; fugit adductis Albanus habenis / saucius atque datum leto non sperat Anausin, / nec videt.
<Val. Fl. 6.272>	ille autem telo moribundus adacto / 'ad soceros pactaeque sinus en coniugis' inquit, / 'Styre, fugis, vulnus referens, quod carmine nullo / sustineat nullisque levet Medea venenis.'
<Val. Fl. 6.275>	dixerat, extremus cum lumina corripit error, / voxque repressa gelu percussaque vertice tellus.
<Val. Fl. 6.278>	Hinc animos acies auget, magnoque doloris / turbine Gesandrum Mavors rapit: ille morantes / increpat et stricto sic urget Iazygas ense: /
<Val. Fl. 6.281>	'nempe omnes cecidere senes, nempe omnis ademptus / ante pater.
<Val. Fl. 6.282>	quae vos subito tam foeda senectus / corripuit fregitque animos atque abstulit iras?
<Val. Fl. 6.284>	aut mecum mediam, iuvenes, agite ite per urbem / Argolicamque manum aut cars occumbite natis.'
<Val. Fl. 6.285>	inruit et patrias coeptis ferus advocat umbras: /
<Val. Fl. 6.287>	'sancte mihi Vorapte pater, tua pectora nato / suggere nunc animamque parem, si fata peroso / tarda tibi turpesque moras non segnius ipsi / paruimus parvique eadem didicere nepotes.'
<Val. Fl. 6.290>	haec ait, auditusque Erebo.
<Val. Fl. 6.291>	tunc corripit ensem / turbidus et furiis ardens quatit arma paternis.
<Val. Fl. 6.293>	indigenis sacratus aquis magnique sacerdos / Phasidis Arctois Aquites errabat in armis / (populeus cui frontis honor conspectaque glauco / tempora nectuntur ramo), te, Cyrne, parentis / immemorem durae cupiens abducere pugnae; / iamque omnes impune globos diversaque lustrans / agmina non usquam natum videt, utque iterum intrat / vociferans, iterum belli diversa peragrat, / lancea caeruleas circum strepit incita vittas.
<Val. Fl. 6.302>	opprimit admissis ferus hunc Gesander habenis.
<Val. Fl. 6.303>	ille manum trepidans atque inrita sacra tetendit / 'te'que 'per hanc', inquit, 'genitor tibi si manet, oro / canitiem, compesce minas et si tibi natus, / parce meo.' dixit.
<Val. Fl. 6.306>	contra sic victor adacto / ense refert:
<Val. Fl. 6.307>	'genitor, turpi durare senecta / quem mihi reris adhuc, ipse hac occumbere dextra / maluit atque ultro segnes abrumpere metas.
<Val. Fl. 6.310>	et tibi si pietas nati, si dextra fuisset, / haut medii precibus tereres nunc tempora belli, / praeda future canum.
<Val. Fl. 6.312>	iuveni sors pulchrior omnis: /
<Val. Fl. 6.313>	et certasse manu decet et caruisse sepulchre.'
<Val. Fl. 6.313>	dixerat; ille deos moriens caelumque precatur, / dextera ne misero talis foret obvia nato.
<Val. Fl. 6.316>	Te quoque, Canthe, tui non inscia funeris Argo / flevit ab invita rapientem tela carina.
<Val. Fl. 6.318>	iam Scythicos miserande sinus, iam Phasidis amnem / contigeras, nec longa dies, ut capta videres / vellera et Euboicis patrios de montibus ignes.
<Val. Fl. 6.321>	ilium, ubi congress submit Gesander iniquo, / territat his:
<Val. Fl. 6.322>	'tu, qui faciles hominumque putasti / has, Argive, domos, alium hic miser aspicis annum / altricemque nivem festinaque taedia vitae.
<Val. Fl. 6.325>	non nos aut levibus componere bracchia remis / novimus aut ventos opus exspectare ferentes; / imus equis, qua vel medio riget aequore pontus / vel tumida fremit Hister aqua; nec moenia nobis / vestra placent: feror arctois nunc liber in arvis / cuncta tenens, mecum omnis amor, iacturaque plaustri / sola, nee hac longum victor potiere rapina.
<Val. Fl. 6.332>	ast epulae quodcumque pecus, quaecumque ferarum.
<Val. Fl. 6.333>	mitte Asiae, mitte Argolicis mandata colonis, / ne trepident; numquam has hiemes, haec saxa relinquam, / Martis agros, ubi tam saevo duravimus amne / progeniem natosque rudes, ubi copia leti / tanta viris.
<Val. Fl. 6.337>	sic in patriis bellare pruinis / praedarique iuvat, talemque hanc accipe dextram.'
<Val. Fl. 6.338>	dixit, et Edonis nutritum missile ventis / concitat; it medium per pectus et horrida nexu / letifer aera chalybs.
<Val. Fl. 6.341>	trepidus super advolat Idas / ac simul Oenides pariterque Menoetius et qui / Bebrycio propius remeavit ab hospite victor.
<Val. Fl. 6.344>	at vero ingentem Telamon procul extulit orbem / exanimem te, Canthe, tegens; ceu saeptus in arto / dat catulos post terga leo, sic comminus astat / Aeacides gressumque tenet contraque ruentem / septeno validam circumfert tegmine molem.
<Val. Fl. 6.349>	nec minus hinc urget Scythiae manus armaque Canthi / quisque sibi et Graio poenam de corpore poscens.
<Val. Fl. 6.351>	arduus inde labos, medioque in corpore pugna / conseritur.
<Val. Fl. 6.352>	magno veluti cum turbine sese / ipsius Aeoliae frangunt in limine venti, / quem pelagi rabies, quem nubila, quemque sequatur / ille dies: obnixa virum sic comminus haeret / pugna, nec arrepto pelli de corpore possunt.
<Val. Fl. 6.357>	ut bovis exuvias multo qui frangit olivo / dat famulis, tendunt illi tractuque vicissim / taurea terga dormant, pingui fluit unguine tellus: /
<Val. Fl. 6.360>	talis utrimque labos, raptataque limite in arto / membra viri miseranda meant: hi tendere contra, / hi contra, alternaeque virum non cedere dextrae.
<Val. Fl. 6.363>	hinc medium Telamon Canthum rapit, hinc tenet ardens / colla viri et molles galeae Gesander habenas, / insonuit quae lapsa solo dextramque fefellit.
<Val. Fl. 6.366>	ille iterum in clipei septemplicis improbus orbem / arietat et Canthum sequitur Canthumque reposcit, / quem manus a tergo socium rapit atque receptum / virginis Euryales curru locat.
<Val. Fl. 6.369>	advolat ipsa / ac simul Haemonidae, Gesandrumque omnis in unum / it manus.
<Val. Fl. 6.371>	ille novas acies et virginis arma / ut videt, 'has etiam contra bellabimus?' inquit; / 'heu pudor.'
<Val. Fl. 6.373>	inde Lycen ferit ad confine papillae, / inde Thoen, qua pelta vacat; iamque ibat in Harpen / vixdum prima levi ducentem cornua nervo, / et labentis equi tendentem frena Menippen: /
<Val. Fl. 6.377>	cum regina gravem nodis auroque securem / congeminans partem capitis galeaeque ferinae / dissipat.
<Val. Fl. 6.379>	hic pariter telorum immanis in unum / it globus; ille diu coniectis sufficit hastis, / quin etiam gravior nutuque / carens exterruit Idam; / tunc ruit ut montis latus aut ut machina muri, / quae scopulis trabibusque diu confectaque flammis / procubuit tandem atque ingentem protulit urbem.
<Val. Fl. 6.386>	Ecce locum tempusque ratus iamque et sua posci / proelia, falcatos infert Ariasmenus axes / saevaque diffundit socium iuga protinus omnes / Graiugenas, omnes rapturus ab agmine Colchos.
<Val. Fl. 6.390>	qualiter exosus Pyrrhae genus aequora rursus / Iuppiter atque omnes fluvium si fundat habenas, / ardua Parnasi lateant iuga, cesserit Othrys / piniger et mersis decrescant rupibus Alpes: /
<Val. Fl. 6.394>	diluvio tali paribusque Ariasmenus urget / excidiis nullo rapiens discrimine currus.
<Val. Fl. 6.396>	aegida tum primum virgo spiramque Medusae / ter centum saevis squalentem sustulit hydris, / quam soli vidistis equi.
<Val. Fl. 6.398>	pavor occupat ingens / excussis in terga viris, diramque retorquent / in socios non sponte luem.
<Val. Fl. 6.400>	tunc ensibus uncis / implicat et trepidos lacerat discordia currus.
<Val. Fl. 6.402>	Romanas veluti saevissima cum legiones / Tisiphone regesque movet, quorum agmina pilis, / quorum aquilis utrimque micant, eademque parentes / rura colunt, idem lectos ex omnibus agris / miserat infelix non haec ad proelia Thybris: /
<Val. Fl. 6.407>	sic modo concordes externaque fata petentes / Palladii rapuere metus, sic in sua versi / funera concurrunt dominis revocantibus axes.
<Val. Fl. 6.410>	non tam foeda virum Laurentibus agmina terris / eiecere noti, Libyco nec talis imago / litore, cum fractas involvunt aequora puppes.
<Val. Fl. 6.413>	hinc biiuges, illinc artus tenduntur eriles, / quos radii, quos frena secant, trahiturque trahitque / currus caede madens, atroque in pulvere regum / viscera nunc aliis, aliis nunc curribus haerent.
<Val. Fl. 6.417>	haud usquam Colchorum animi neque ...
<Val. Fl. 6.417>	..
<Val. Fl. 6.417>	tela, sed implicitos miseraque in peste revinctos / confodiunt ac forma necis non altera surgit, / quam cervos ubi non Umbro venator edaci, / non penna petit, haerentes sed cornibus altis / invenlt et caeca constrictos excipit ira.
<Val. Fl. 6.423>	ipse recollectis audax Ariasmenus armis / desilit; illum acies curvae secat undique falcis / partiturque rotis, atque inde furentia raptus / in iuga Circaeos tetigit non amplius agros.
<Val. Fl. 6.427>	Talia certatim Minyae sparsique Cytaei / funera miscebant campis Scythiamque premebant, / cum Iuno Aesonidae non hanc ad vellera cernens / esse viam nec sic reditus regina parandos / extremam molitur opem, funesta prius quam / consilia ac saevas aperit rex perfidus iras.
<Val. Fl. 6.433>	increpat et seris Vulcanum maesta querellis, / cuius flammiferos videt inter regia tauros / pascua Tartaream proflantes pectore noctem.
<Val. Fl. 6.436>	haec etenim Minyas ne iungere Marte peracto / monstra satis iubeat Cadmei dentibus hydri, / ante diem timet et varias circumspicit artes.
<Val. Fl. 6.439>	sola animo Medea subit, mens omnis in una / virgine, nocturnis qua nulla potentior aris.
<Val. Fl. 6.441>	illius adfatus sparsosque per avia sucos / sidera fixa pavent et avi stupet orbita Solis.
<Val. Fl. 6.443>	mutat agros fluviumque vias, suus alligat ignis / cuncta, sopor recolit fessos aetate parentes / datque alias sine lege colus.
<Val. Fl. 6.445>	hanc maxima Circe / terrificis mirata modis, hanc advena Phrixus, / quamvis Atracio lunam spumare veneno / sciret et Haemoniis agitari cantibus umbras.
<Val. Fl. 6.449>	ergo opibus magicis et virginitate tremendam / Iuno duci sociam coniungere quaerit Achivo.
<Val. Fl. 6.451>	non aliam tauris videt et nascentibus armis / quippe parem nec quae medio stet in agmine flammae: /
<Val. Fl. 6.453>	nullum mente nefas, nullos horrescere visus.
<Val. Fl. 6.454>	quid si caecus amor saevusque accesserit ignis?
<Val. Fl. 6.455>	hinc Veneris thalamos semperque recentia sertis / tecta petit.
<Val. Fl. 6.456>	visa iamdudum prosilit altis / diva toris volucrumque exercitus omnis Amorum.
<Val. Fl. 6.458>	ac prior hanc placidis supplex Saturnia dictis / adgreditur veros metuens aperire timores.
<Val. Fl. 6.460>	'in manibus spes nostra tuis omnisque potestas / nunc' ait; 'hoc etiam magis adnue vera fatenti.
<Val. Fl. 6.462>	durus ut Argolicis Tirynthius exulat oris, / mens mihi non eadem Iovis atque adversa voluntas, / nullus honor thalamis flammaeve in nocte priores.
<Val. Fl. 6.465>	da, precor, artificis blanda adspiramina formae / ornatusque tuos terra caeloque potentes.'
<Val. Fl. 6.466>	sensit diva dolos iam pridem sponte requirens / Colchida et invisi genus omne excindere Phoebi.
<Val. Fl. 6.469>	tum vero optatis potitur, nec passa precari / ulterius dedit acre decus fecundaque monstris / cingula, non pietas quibus aut custodia famae, / non pudor, at contra levis et festina cupido / adfatusque mali dulcisque labantibus error / et metus et demens alieni cura pericli.
<Val. Fl. 6.475>	'omne' ait 'imperium natorumque arma meorum / cuncta dedi; quascumque libet nunc concute mentes.'
<Val. Fl. 6.476>	Cingitur arcanis Saturnia laeta venenis, / atque hinc virgineae venit ad penetralia sedis / Chalciopen imitata sono formaque sororem.
<Val. Fl. 6.480>	fulsit ab invita numen procul, et pavor artus / protinus atque ingens Aeetida perculit horror.
<Val. Fl. 6.482>	'ergo nec ignotis Minyas huc fluctibus' inquit / 'advenisse, soror, nec nostro sola parenti / scis socias iunxisse manus?
<Val. Fl. 6.484>	at cetera muros / turba tenet fruiturque virum caelestibus armis, / tu thalamis ignava sedes, tu sola paterna / fixa domo?
<Val. Fl. 6.487>	tales quando tibi cernere reges?'
<Val. Fl. 6.487>	illa nihil contra; nec enim dea passa manumque / implicat et rapidis mirantem passibus aufert.
<Val. Fl. 6.490>	ducitur infelix ad moenia summa futuri / nescia virgo mali et falsae commissa sorori: /
<Val. Fl. 6.492>	lilia per vernos lucent velut alba colores / praecipue, quis vita brevis totusque parumper / floret honor, fuscis et iam Notus imminet alis.
<Val. Fl. 6.495>	hanc residens altis Hecate Perseia lucis / flebat et has imo referebat pectore voces: /
<Val. Fl. 6.497>	'deseris heu nostrum nemus aequalesque catervas, / a misera, ut Graias haut sponte vageris ad urbes, / non iniussa tamen; neque te, mea cura, relinquam.
<Val. Fl. 6.500>	magna fugae monumenta dabis, spernere nec usquam / mendaci captiva viro, meque ille magistram / sentiet et raptu famulae doluisse pudendo.'
<Val. Fl. 6.502>	dixerat.
<Val. Fl. 6.503>	ast illae murorum extrema capessunt / defixaeque virum lituumque fragoribus horrent, / quales instanti nimborum frigore maestae / succedunt ramis haerentque pavore volucres.
<Val. Fl. 6.507>	Iamque Getae, iamque omnis Hiber Drangaeaque densa / strage cadit legio et latis prosternitur arvis.
<Val. Fl. 6.509>	semineces duplicesque inter sua tela suosque / inter equos saevam misero luctamine versant / congeriem et longis campos singultibus implent.
<Val. Fl. 6.512>	victores patrium contra paeana Geloni / congeminant; eadem redeunt mox gaudia victis, / qua deus et melior belli respexit imago.
<Val. Fl. 6.515>	Quis tales obitus dederit, quis talia facta, / dic age, tuque feri reminiscere, Musa, furoris.
<Val. Fl. 6.517>	Absyrtus clipei radiis curruque coruscus / Solis avi, cuius vibrantem comminus hastam / cernere nec galeam gentes potuere minantem, / sed trepidae redeunt et verso vulnera tergo / accipiunt magnisque fugam clamoribus augent, / proterit impulsu gravis agmina corporaque altis / sternit equis gemitusque premit spirantis acervi.
<Val. Fl. 6.524>	nec levior comitatur Aron, horrentia cuius / discolor arma super squalentesque aere lacertos / barbarica chlamys ardet acu tremefactaque vento / implet equum, qualis roseis it Lucifer alis, / quem Venus inlustri gaudet producere caelo.
<Val. Fl. 6.529>	at non inde procul Rambelus et acer Otaxes / dispulerant Colchos pariterque inglorius Armes, / fraude nova stabula et furtis adsuetus inultis / depopulare greges, frontem cum cornibus auxit / hispidus inque dei latuit terrore Lycaei: /
<Val. Fl. 6.534>	hac tunc attonitos facie defixerat hostes.
<Val. Fl. 6.535>	quem simul ac nota formidine bella moventem / vidit Aron, 'pavidos te' inquit 'nunc rere magistros / et stolidum petiisse pecus?
<Val. Fl. 6.537>	non pascua nec bos / hic tibi; nocturnis mitte haec simulacra rapinis / neve deum mihi finge; deus quoque consere dextram.'
<Val. Fl. 6.539>	sic ait, intentaque adiutum missile planta / derigit et lapsis patuerunt vulnera villis.
<Val. Fl. 6.542>	nec minus Aeolii proles Aeetia Phrixi / fertur et ipsa furens ac se modo laeta Cytaeis / agminibus, modo cognatis ostentat Achivis.
<Val. Fl. 6.545>	atque hos in medio duri discrimine belli / laudibus inque ipsis gaudens ubi vidit Iason, / 'macte' ait 'o nostrum genus et iam certa propago / Aeoliae nec opina domus; sat magna laborum / dona fero, satis hoc visu quaecumque rependo.'
<Val. Fl. 6.549>	dixit et in Sueten magnique in fata Ceramni / emicuit clipeumque rotans hunc poplite caeso / deicit, ilium aperit lato per pectus hiatu.
<Val. Fl. 6.553>	Argus utrumque ab equis ingenti porrigit auso / et Zacorum et Phalcen, peditem pedes haurit Amastrin.
<Val. Fl. 6.555>	sanguinis ille globos effusaque viscera gestat / barbarus et cassa stridens sublabitur ira.
<Val. Fl. 6.557>	dat Calais Barisanta neci semperque propinquas / Riphea venali comitantem sanguine pugnas, / centum lecta boum bellator corpora, centum / pactus equos; his ille animam lucemque rependit / crudelis; tandem dulces iam cassus in auras / respicit ac nulla caelum reparabile gaza.
<Val. Fl. 6.563>	labitur intortos per tempora caerula crines / tunc quoque materna velatus harundine Peucon.
<Val. Fl. 6.565>	at genetrix imis pariter Maeotis ab antris / implevit plangore lacus natumque vocavit, / iam non per ripas, iam non per curva volantem / stagna nec in medio truncantem marmore cervos.
<Val. Fl. 6.569>	Eurytus Exomatas agit aequore.
<Val. Fl. 6.569>	Nestoris hastae / immoritur primaevus Helix, nec reddita caro / nutrimenta patri, brevibusque ereptus in annis.
<Val. Fl. 6.572>	at Latagum Zetemque Daraps; illum exigit hasta, / hunc fugit, ingentem subiti cum sanguinis undam / vidit et extremo lucentia pectora ferro.
<Val. Fl. 6.575>	Ecce autem muris residens Medea paternis / singula dum magni lustrat certamina belli / atque hos ipsa procul densa in caligine reges / agnoscit quaeritque alios Iunone magistra, / conspicit Aesonium longe caput, ac simul acres / huc oculos sensusque refert animumque faventem, / nunc quo se raperet, nunc quo diversus abiret, / ante videns, quotque unus equos, quot funderet arma, / errantesque viros quam densis sisteret hastis.
<Val. Fl. 6.584>	quaque iterum tacito sparsit vaga lumina vultu / aut fratris quaerens aut pacti coniugis arma, / saevus ibi miserae solusque occurrit Iason.
<Val. Fl. 6.587>	tunc his germanam adgreditur, ceu nescia, dictis: /
<Val. Fl. 6.588>	'quis, precor, hic, toto iamdudum fervere campo / quem tueor quemque ipsa vides?
<Val. Fl. 6.589>	nam te quoque tali / attonitam virtute reor.'
<Val. Fl. 6.590>	contra aspera Iuno / reddit agens stimulis ac diris fraudibus urget: /
<Val. Fl. 6.592>	'ipsum' ait 'Aesoniden cernis, soror, aequore tanto / debita cognati repetit qui vellera Phrixi, / nec nunc laude prior generis nec sanguine quisquam.
<Val. Fl. 6.595>	aspicis, ut Minyas inter proceresque Cytaeos / emicet effulgens quantisque insultet acervis; / et iam vela dabit, iam litora nostra relinquet, / Thessaliae felicis opes dilectaque Phrixo / rura petens.
<Val. Fl. 6.599>	eat atque utinam superetque labores.'
<Val. Fl. 6.599>	tantum effata magis campis intendere suadet, / dum datur, ardentesque viri percurrere pugnas; / at simul hanc dictis, ilium dea Marte secundo / impulit atque novas egit sub pectora vires.
<Val. Fl. 6.604>	ora sub excelso iamdudum vertice coni / saeva micant, cursuque ardescit, nec tibi, Perse, / nec tibi, virgo, iubae laetabile sidus Achivae, / acer ut autumni canis iratoque vocati / ab Iove fatales ad regna iniusta cometae.
<Val. Fl. 6.609>	nec sua Crethiden latuit dea, vimque recentem / sentit agi membris ac se super agmina tollit, / quantus ubi ipse gelu magnoque incanuit imbre / Caucasus et summas abiit hibernus in arctos.
<Val. Fl. 6.613>	tunc vero, stabulis qualis leo saevit opimis / luxurians spargitque famem mutatque cruores, / sic neque parte ferox nec caede moratur in una / turbidus inque omnes pariter furit ac modo saevo / ense, modo infesta rarescunt cuspide pugnae.
<Val. Fl. 6.618>	tunc et terrificis undantem crinibus Hebrum / et Geticum Priona ferit; caput eripit Auchi / †brachiaque† et vastis volvendum mittit harenis.
<Val. Fl. 6.621>	At genitus Iove complerat sua fata Colaxes; / iamque pater maesto contristat sidera vultu / talibus aegra movens nequiquam pectora curis: /
<Val. Fl. 6.624>	'ei mihi, si durae natum subducere sorti / moliar atque meis ausim confidere regnis, / frater adhuc Amyci maerens nece cunctaque divum / turba fremant, quorum nati cecidere cadentque.
<Val. Fl. 6.628>	quin habeat sua quemque dies cunctisque negabo, / quae mihi.'
<Val. Fl. 6.629>	supremos misero sic fatus honores / congerit atque animis moriturum ingentibus implet.
<Val. Fl. 6.631>	ille volat campis immensaque funera miscet / per cuneos, velut hiberno proruptus ab arcu / imber agens scopulos nemorumque operumque ruinas, / donec ab ingenti bacchatus vertice montis / frangitur inque novum paulatim deficit amnem.
<Val. Fl. 6.636>	talis in extremo proles Iovis emicat aevo / et nunc magnanimos Hypetaona Gessithoumque, / nunc Arinen Olbumque notat; iam saucius Aprem / et desertus equo Thydrum pedes exigit hasta / Phasiaden, pecoris custos de more paterni / Caucasus ad primas genuit quem Phasidis undas; / hinc puero cognomen erat, famulumque ferebant / Phasidis intonso nequiquam crine parentes.
<Val. Fl. 6.644>	iamque aliis instabat atrox, cum diva supremas / rumpit iniqua colus, victorque advenit Iason.
<Val. Fl. 6.646>	excipit hunc saeva sic fatus voce Colaxes: /
<Val. Fl. 6.647>	'vos Scythiae saturare canes Scythiaeque volucres / huc miseri venistis?' ait saxumque prehensum, / illius et dextrae gestamen et illius aevi, / concussa molitur humo, quod regia Iuno / flexit ad ignotum caput infletumque Monesi.
<Val. Fl. 6.652>	praeceps ille ruit; nato non depulit ictus / Iuppiter, Aesoniae vulnus fatale sed hastae / per clipeum, per pectus abit, lapsoque cruentus / advolat Aesonides mortemque cadentis acerbat.
<Val. Fl. 6.656>	spargitur hinc miserisque venit iam notus Alanis.
<Val. Fl. 6.657>	At regina virum (neque enim deus amovet ignem) / persequitur lustrans oculisque ardentibus haeret; / et iam laeta minus praesentis imagine pugnae / castigatque metus et quas alit inscia curas, / respiciens, an vera soror; nec credere falsos / audet atrox vultus, eademque in gaudia rursus / labitur et saevae trahitur dulcedine flammae.
<Val. Fl. 6.664>	ac velut ante comas ac summa cacumina silvae / lenibus adludit flabris levis auster, at illum / protinus immanem miserae sensere carinae, / talis ad extremos agitur Medea furores.
<Val. Fl. 6.668>	interdum blandae derepta monilia divae / contrectat miseroque aptat flagrantia collo, / quaque dedit teneros aurum furiale per artus, / deficit; ac sua virgo deae gestamina reddit, / non gemmis, non illa levi turbata metallo, / sed facibus, sed mole dei, quem pectore toto / iam tenet; extremus roseo pudor errat in ore.
<Val. Fl. 6.675>	ac prior his:
<Val. Fl. 6.675>	'credisne patrem promissa daturum, / o soror, Argolicus cui dis melioribus hospes / contigit?
<Val. Fl. 6.677>	aut belli quantum iam restat acerbi?
<Val. Fl. 6.678>	heu quibus ignota sese pro gente periclis / obicit.'
<Val. Fl. 6.679>	haec fantem medio in sermone reliquit / incepti iam Iuno potens securaque fraudis.
<Val. Fl. 6.681>	Imminet e celsis audentius improba muris / virgo nec ablatam sequitur quaeritve sororerm.
<Val. Fl. 6.683>	at quotiens vis dura ducum densique repente / Aesoniden pressere viri cumque omnis in unum / imber iit, totiens saxis pulsatur et hastis: /
<Val. Fl. 6.686>	primaque ad infesti Lexanoris horruit arcus, / alta sed Aesonium supra caput exit harundo, / teque, Caice, petit; coniunx miseranda Caico / linquitur et primo domus imperfecta cubili.
<Val. Fl. 6.690>	Regius eois Myraces interpres ab oris / venerat, ut Colchos procul atque Aeetia Parthis / foedera donato non inrita iungeret auro.
<Val. Fl. 6.693>	tum iuvenem terris Parcae tenuere Cytaeis / ac subiti Mavortis amor.
<Val. Fl. 6.694>	simul armiger ibat / semivir impubemque gerens sterilemque iuventam.
<Val. Fl. 6.696>	ipse Euphrataeis residens ad frena tapetis / nunc levis infesto procurrit in agmina curru, / nunc fuga conversas spargit mentita sagittas.
<Val. Fl. 6.699>	at viridem gemmis et eoae stamine silvae / subligat extrema patrium cervice tiaran / insignis manicis, insignis acinace dextro; / improba barbaricae procurrunt tegmina plantae.
<Val. Fl. 6.703>	nec latuere diu saevum spolia illa Syenen, / perque levem et multo maculatam murice tigrin / concita cuspis abit; subitos ex ore cruores / saucia tigris agit vitamque effundit erilem; / ipse puer fracto pronum caput implicat arcu.
<Val. Fl. 6.708>	sanguine tunc atro chlamys ignea, sanguine vultus / et gravidae maduere comae, quas flore Sabaeo / nutrierat liquidoque parens signaverat auro.
<Val. Fl. 6.711>	qualem siquis aquis et fertilis ubere terrae / educat ac ventis oleam felicibus implet, / nec labor adsiduus nec spes sua fallit alentem, / iamque videt primam tenero de vertice frondem, / cum subito immissis praeceps aquilonia nimbis / venit hiemps nigraque evulsam tendit harena: /
<Val. Fl. 6.717>	haud secus ante urbem Myraces atque ipsius ante / virginis ora cadit; sed non magis illa movetur / unius aegra metu, quam te, Meleagre, furentem, / quam Talaum videt aut pugnas miratur Acasti; / at satis hos ipsae gentes campique videbant / tempestate pari versis incumbere turmis: /
<Val. Fl. 6.723>	ante oculos fuga sera ducum largusque cadentum / est cruor et currus dominis ingentibus orbi.
<Val. Fl. 6.725>	Non tulit hos Perses gemitus clademque suorum / tergaque versa tuens his caelum questibus implet: /
<Val. Fl. 6.727>	'quid me iam patriis eiectum sedibus, istas / ut struerem pugnas Scythiamque in bella moverem, / vos superi, vos augurio lusistis inani?
<Val. Fl. 6.730>	quid fratris meritas tua, Iuppiter, omina / promisere mihi?
<Val. Fl. 6.731>	nobis Argoa parabas / scilicet auxilia et tantas coniungere vires.
<Val. Fl. 6.733>	saeva quidem lucis miseris mora; dent tamen, oro, / unum ilium mihi fata diem, quo vellera Achivos / sic meritos quoque hunc videam virtute superbum / Aesoniden tantos flentem sine honore labores.'
<Val. Fl. 6.736>	dixerat haec pectusque suis everberat armis / et galeam fietu, galeam singultibus implet; / ibat et in medii praeceps incendia belli, / ni prior adversis Pallas vidisset ab armis / et secum:
<Val. Fl. 6.741>	'ruit ecce ferox in funera Perses, / quem genitor Colchis solioque imponere fratris / iam statuit.
<Val. Fl. 6.743>	nostra vereor ne fraude peremptum / increpet et culpam hanc magno terrore rependat.'
<Val. Fl. 6.744>	haec dicens atro nebulam diffundit amictu / stridentesque viri circum caput amovet hastas.
<Val. Fl. 6.747>	ille super socias clementi turbine gentes / erigitur paulumque levi raptatus in aethra / iam tandem extremas pugnae defertur in oras, / forte ubi serus Hiber Issedoniaeque phalanges / Marte carent solisque iuvant clamoribus agmen.
<Val. Fl. 6.752>	Nox simul astriferas profert optabilis umbras; / et cadit extemplo belli fragor, aegraque muris / digreditur longum virgo perpessa timorem.
<Val. Fl. 6.755>	ut fera Nyctelii paulum per sacra resistunt, / mox rapuere deum iam iam quodcumque paratae / Thyiades, haut alio remeat Medea tumultu / atque inter Graiumque acies patriasque phalangas / semper inexpletis adgnoscit Iasona curis / armaque quique cava superest de casside vultum.
<Val. Fl. 7.1>	Te quoque Thessalico iam serus ab hospite vesper / dividit et iam te tua gaudia, virgo, relinquunt, / noxque ruit soli veniens non mitis amanti.
<Val. Fl. 7.4>	ergo ubi cunctatis extremo in limine plantis / contigit aegra toros et mens incensa tenebris, / vertere tunc varios per longa insomnia questus / nec pereat quo scire malo, tandemque fateri / ausa sibi paulum, medio sic fata dolore est: /
<Val. Fl. 7.9>	'nunc ego quo casu vel quo sic pervigil usque / ipsa volens errore trahor?
<Val. Fl. 7.10>	non haec mihi certe / nox erat ante tuos, iuvenis fortissime, vultus.
<Val. Fl. 7.12>	quos ego cur iterum demens iterumque recordor / tam magno discreta mari?
<Val. Fl. 7.13>	quid in hospite solo / mens mihi?
<Val. Fl. 7.14>	cognati potius iam vellera Phrixi / accipiat, quae sola petit quaeque una laborum / causa viro.
<Val. Fl. 7.16>	nam quando domos has ille reviset?
<Val. Fl. 7.17>	aut meus Aesonias quando pater ibit ad urbes?
<Val. Fl. 7.18>	felices, mediis qui se dare fluctibus ausi / nec tantas timuere vias talemque secuti / hunc qui deinde virum: sed sic quoque talis abito.'
<Val. Fl. 7.20>	tum iactata toro totumque experta cubile / ecce videt tenui candescere limen eoo; / nec minus insomnem lux orta refecit amantem, / quam cum languentes levis erigit imber aristas / grataque iam fessis descendunt flamina remis.
<Val. Fl. 7.26>	At sua longarum Minyas iam cura viarum / admonet, inque ipso nequiquam tempore regem / laetitiae meritique petunt.
<Val. Fl. 7.28>	quem passus Iason / vota prius captasque deis accendere praedas / prominet atque oculos longe tenet, aurea si iam / pellis et oblatis clarescant atria villis.
<Val. Fl. 7.32>	Ille autem iam iam vultus vocesque parantem / ante petit rumpitque moras inque ipsa morantis / prosilit ora viri talique effunditur ira: /
<Val. Fl. 7.35>	'orbe satos alio, sua litora regnaque habentes, / quis furor has mediis tot fluctibus egit in oras.
<Val. Fl. 7.37>	quisve mei vos tantus amor?
<Val. Fl. 7.37>	tu prima malorum / causa mihi, tu, Phrixe gener.
<Val. Fl. 7.38>	non te aequore mersum / quo soror, ut felix nullos nunc nomine Graios / nossem ego.
<Val. Fl. 7.40>	quis regum Pelias, quis Thessalus aut quae / Graecia, quodnam hominum cerno genus, aut ubi cautes / Cyaneae?
<Val. Fl. 7.42>	venit Scythicas en hospes in oras.
<Val. Fl. 7.43>	quinquaginta Asiam (pudet heu) penetrarit Iason / exulibus?
<Val. Fl. 7.44>	meque ante alios sic spreverit una, / una ratis, spolium ut vivo de rege reportet?
<Val. Fl. 7.46>	ipsum offerre meos, ipsum iam pandere lucos / imperet et nullo dignetur vincere bello?
<Val. Fl. 7.48>	cur age non templis sacrata avellere dona / omnibus atque ipsas gremiis abducere natas, / praedo, libet?
<Val. Fl. 7.50>	vobisne domos, vobisne parentes / esse putem, ratis infandis quos sola rapinis / saevaque pascit hiems et quos, credamus ut ipsis, / rex suus inlisit pelago vetuitque reverti?
<Val. Fl. 7.54>	scilicet Aeoliae pecudis poteretur ut auro.
<Val. Fl. 7.55>	ante meus caesa descendet Caucasus umbra / ac prior Haemonias repetet super aequora praedas, / aut ego cum vittis statui feralibus Hellen / si tamen his aliter perstas non cedere terris, / teque pudor cassi reditus movet, ac latet una / nescio quid plus puppe viris, baud ipse morabor / quae petitis; modo nostra prior tu perfice iussa.
<Val. Fl. 7.62>	Martius ante urbem longis iacet horridus annis / campus et ardentes ac me quoque vomere presso, / me quoque cunctantes interdum agnoscere tauri.
<Val. Fl. 7.65>	his magis atque magis rabiem nunc nostra senectus / luxuriemque dedit, solitoque superbior ignis / ore fremit.
<Val. Fl. 7.67>	succede meae, fortissime, laudi / et nostros recole, hospes, agros.
<Val. Fl. 7.68>	nec semina derunt, / quae prius ipse dabam, et messes, quas solus obibam.
<Val. Fl. 7.70>	consiliis nox una satis, tecumque retracta / cumque tuis haec iussa deis, ac siquid in isto est / robore, praedicti venies in rura laboris.
<Val. Fl. 7.73>	ipse incertus adhuc, tenebris te protinus illis / involvi flammisque velim, durare parumper / an magis, everso iacias dum semina campo, / ac tibi Cadmei dum dentibus exeat hydri / miles et armata florescant pube novales.'
<Val. Fl. 7.77>	Filia prima trucis vocem mirata tyranni / haesit et ad iuvenem pallentia rettulit ora / contremuitque metu, ne nescius audeat hospes / seque miser ne posse putet.
<Val. Fl. 7.81>	perstrinxerat horror / ipsum etiam et maesta stabat defixus in ira.
<Val. Fl. 7.83>	non ita Tyrrhenus stupet Ioniusque magister, / qui iam te, Tiberine, tuens clarumque serena / arce pharon, praeceps subito nusquam ostia, nusquam / Ausoniam videt et saevas accedere Syrtes.
<Val. Fl. 7.87>	tum tamen, infando quae det responsa tyranno, / colligit et tandem obtutu consurgit ab alto.
<Val. Fl. 7.89>	'non' ait 'hos reditus, non hanc, Aeeta, dedisti / spem Minyis, cum prima tuis pro moenibus arma / induimus.
<Val. Fl. 7.91>	quo versa fides?
<Val. Fl. 7.91>	quos vestra volutant / iussa dolos?
<Val. Fl. 7.92>	alium hic Pelian, alia aequora cerno.
<Val. Fl. 7.93>	quin agite hoc omnes odiisque urgete tyranni / imperiisque caput; numquam mihi dextera nec spes / defuerit; mos iussa pati nec cedere duris.
<Val. Fl. 7.96>	unum oro, seu me illa suis seges obruet hastis, / hauriet adverso seu crastinus ignis hiatu, / nuntius hinc saevas Peliae mittatur ad aures, / hic periisse viros, et me, si vestra fuisset / ulla fides, reducem patriae potuisse referri'.
<Val. Fl. 7.101>	Talibus attonitos dictis natamque patremque / linquit et infida praeceps prorumpit ab aula.
<Val. Fl. 7.103>	at trepida et medios inter deserta parentes / virgo silet nec fixa solo servare parumper / lumina nee potuit maestos non flectere vultus / respexitque fores et adhuc invenit euntem, / visus et heu miserae tunc pulchrior hospes amanti / discedens: tales umeros, ea terga relinquit.
<Val. Fl. 7.109>	illa domum atque ipsos paulum procedere postes / optat et ardentes tenet intra limina gressus.
<Val. Fl. 7.111>	qualis ubi extremas Io vaga sentit harenas / fertque refertque pedem, tumido quam cogit Erinys / ire maria Phariaeque vocant trans aequora matres: /
<Val. Fl. 7.114>	circuit haut aliter foribusque impendet apertis, / an melior Minyas revocet pater; oraque quaerens / hospitis aut solo maeret defecta cubili / aut venit in carae gremium refugitque sororis / atque loqui conata silet, rursusque recedens / quaerit, ut Aeaeis hospes consederit oris / Phrixus, ut aligeri Circen rapuere dracones.
<Val. Fl. 7.121>	tum comitum visu fruitur miseranda suarum / implerique nequit subitoque parentibus haeret / blandior et patriae circumfert oscula dextrae.
<Val. Fl. 7.124>	sic adsueta toris et mensae dulcis erili / aegra nova iam peste canis rabieque futura / ante fugam totos lustrat queribunda penates.
<Val. Fl. 7.127>	tandem etiam molli semet sic increpat ira: /
<Val. Fl. 7.128>	'pergis', ait 'demens, teque illius angit imago / curaque, qui profuga forsan tenet alta carina / quique meum patrias referet nec nomen ad urbes.
<Val. Fl. 7.131>	quid me autem sic ille movet, superetne labores / an cadat et tanto turbetur Graecia luctu?
<Val. Fl. 7.133>	saltem, fata virum si iam suprema ferebant, / iussus ad ignotos potius foret ire tyrannos / o utinam et tandem non hac moreretur in urbe.
<Val. Fl. 7.136>	namque et sidereo nostri de sanguine Phrixi / dicitur, et caram vidi indoluisse sororem, / seque ait has iussis actum miser ire per undas.
<Val. Fl. 7.139>	at redeat quocumque modo meque ista precari / nesciat atque meum non oderit ille parentem.'
<Val. Fl. 7.140>	dixerat haec stratoque graves proiecerat artus, / si veniat miserata quies, cum saevior ipse / turbat agitque sopor: supplex hinc sternitur hospes, / hinc pater.
<Val. Fl. 7.144>	illa nova rumpit formidine somnos / erigiturque toro; famulas carosque penates / agnoscit, modo Thessalicas raptata per urbes: /
<Val. Fl. 7.147>	turbidus ut poenis caecisque pavoribus ensem / corripit et saevae ferit agmina matris Orestes: /
<Val. Fl. 7.149>	ipsum angues, ipsum horrisoni quatit ira flagelli, / atque iterum infestae se fervere caede Lacaenae / credit agens, falsaque redit de strage dearum / fessus et in miserae conlabitur ora sororis.
<Val. Fl. 7.153>	His ubi nequiquam nutantem Colchida curis / Iuno videt necdum extremo parere furori, / non iam mentitae vultum vocemque resumit / Chalciopes.
<Val. Fl. 7.156>	quando ardor hebet leviorque pudori / mensque obnixa malo, tenues sublimis in auras / tollitur et fulvo Venerem vestigat Olympo.
<Val. Fl. 7.159>	'sum memor, ut †tecum† mecum partita laborem; / illa nimis sed dura manet conversaque in iram / et furias dolet ac me nunc decepta reliquit.
<Val. Fl. 7.162>	i, precor, atque istum quo me frustratur amorem / vince, precor, patriis ut tandem evadere tectis / audeat atque meum casu defendere ab omni / Aesoniden: vis illa sacro, quo freta, veneno.
<Val. Fl. 7.166>	illum etiam totis adstantem noctibus anguem, / qui nemus omne suum quique aurea (respice porro) / vellera tot spiris circum, tot ductibus implet, / fallat et in somnos ingenti solvat ab orno.
<Val. Fl. 7.170>	haec tibi: nam Furiis atque ipsi cetera mando.'
<Val. Fl. 7.170>	Tum Venus aligerum mater sic fatur Amorum: /
<Val. Fl. 7.172>	'nec tibi, cum primos adgressa es flectere sensus / virginis ignotaque animum contingere cura, / defuimus, data continuo quin cingula soli / nostra tibi, quis mota loco labefactaque cessit.
<Val. Fl. 7.176>	haut satis est, sed me ipsa opus, et cunctantia poscunt / pectora me dubiusque pudor: iam foedera faxo / Aesonii petat ipsa viri metuatque morari.
<Val. Fl. 7.179>	tu face luciferae citus ad delubra Dianae / deveniat, sacras solita est ubi fundere taedas / Colchis et aequali dominam lustrare caterva.
<Val. Fl. 7.182>	nec te nunc Hecates subeat metus, aut mea forte / impediat ne coepta time; quin audeat opto: /
<Val. Fl. 7.184>	continuo transibit amor, cantuque trilingui / ipsam flammiferos cogam compescere tauros.'
<Val. Fl. 7.185>	amplexuque petit; volucrem tunc aspicit Irin / festinamque iubet monitis parere Diones / et iuvenem Aesonium praedicto sistere luco.
<Val. Fl. 7.189>	protinus hinc Iris Minyas, Cytherea petivit / Colchida; Caucaseis speculatrix Iuno resedit / rupibus, attonitos Aeaea in moenia vultus / speque metuque tenens et adhuc ignara futuri.
<Val. Fl. 7.193>	Vix primas occulta Venus prospexerat arces, / virginis ecce novus mentem perstringere languor / incipit; ingeminant commotis questibus aestus.
<Val. Fl. 7.196>	ergo iterum sensus varios super hospite volvens / maeret et absenti nequiquam talia fatur: /
<Val. Fl. 7.198>	'si tibi Thessalicis, nunc si tua forte venenis / mater et heu, siqua est, posset succurrere coniunx.
<Val. Fl. 7.200>	quidve tuos virgo possim nisi flere labores?
<Val. Fl. 7.201>	hoc satis ipse ...
<Val. Fl. 7.201>	...
<Val. Fl. 7.201>	...
<Val. Fl. 7.201>	..
<Val. Fl. 7.201>	ei mihi, ne casus etiam spectare supremos / atque iterum durae cogar comes ire sorori.
<Val. Fl. 7.204>	et nunc ille sua non quemquam sorte moveri, / non ullum meminisse putat, cumque omnibus odit / me quoque.
<Val. Fl. 7.206>	siquando fuerit tamen ulla potestas, / illum ego, qui diris cinis ultimus haeserit arvis, / ossaque, quis tauri saevusque pepercerit ignis, / componam sedemque dabo.
<Val. Fl. 7.209>	fas tunc mihi manes / dilexisse viri tumuloque has reddere curas.'
<Val. Fl. 7.210>	Dixerat.
<Val. Fl. 7.211>	ecce toro Venus improvisa resedit, / sicut erat mutata deam mentitaque pictis / vestibus et magica Circen Titanida virga.
<Val. Fl. 7.214>	ipsa, velut lenti fallatur imagine somni, / sic oculos incerta tenet magnique sororem / paulatim putat esse patris.
<Val. Fl. 7.216>	tum flebile gaudens / prosiluit saevaeque ultro tulit oscula divae / ac prior:
<Val. Fl. 7.218>	'o tandem, vix tandem reddita Circe / dura tuis, quae te biiugis serpentibus egit / hinc fuga?
<Val. Fl. 7.220>	quaeve fuit patriis mora gratior oris?
<Val. Fl. 7.221>	ante et Thessalicae Phasin petiere carinae / perque tot infelix frustra vada venit Iason, / quam patriae te movit amor.'
<Val. Fl. 7.223>	tum cetera rumpit / occurritque Venus:
<Val. Fl. 7.224>	'tu nunc mihi causa viarum / sola, tuae venio iam pridem ignava iuventae.
<Val. Fl. 7.226>	cetera parce queri neu me meliora secutam / argue; quippe etiam repetentur munera divum.
<Val. Fl. 7.228>	omnibus hunc potius communem animantibus orbem, / communes et crede deos.
<Val. Fl. 7.229>	patriam inde vocato, / qua redit itque dies, nec nos, o nata, malignus / cluserit hoc uno semper sub frigore mensis.
<Val. Fl. 7.232>	fas mihi non habiles, fas et tibi linquere Colchos.
<Val. Fl. 7.233>	et nunc Ausonii coniunx ego regia Pici, / nec mihi flammiferis horrent ibi pascua tauris, / meque vides Tusci dominam maris.
<Val. Fl. 7.235>	at tibi quinam / Sauromatae, miseranda, proci?
<Val. Fl. 7.236>	cui vadis Hibero / (ei mihi) vel saevo coniunx non una Gelono?'
<Val. Fl. 7.237>	Ilia deae contra iamdudum spernere voces.
<Val. Fl. 7.239>	'non ita me immemorem magnae Perseidos' inquit / 'cernis, ut infelix thalamos ego cogar in illos.
<Val. Fl. 7.241>	i, precor, atque illum pro me dimitte timorem.
<Val. Fl. 7.242>	sed magis his miseram, quando potes, eripe curis, / unde metus aestusque mihi, quaeque aspera, mater, / perpetior durae iamdudum incendia mentis.
<Val. Fl. 7.245>	nulla quies animo, nullus sopor arida ...
<Val. Fl. 7.245>	quaere malis nostris requiem mentemque repone, / redde diem noctemque mihi, da prendere vestes / somniferas ipsaque oculos componere virga.
<Val. Fl. 7.249>	tu quoque nil, mater, prodes mihi; fortior ante / sola fui.
<Val. Fl. 7.250>	tristes thalamos infestaque cerno / omnia, vipereos ipsi tibi surgere crines.'
<Val. Fl. 7.251>	talia verba dabat conlapsaque flebat iniquae / in Veneris Medea sinus pestemque latentem / ossibus atque imi monstrabat pectoris ignem.
<Val. Fl. 7.255>	Occupat amplexu Venus et furialia figit / oscula permixtumque odiis inspirat amorem; / dumque illam variis maerentem vocibus ambit / inque alio sermone tenet, quin hoc' ait 'audi / atque attolle genas', lacrimisque haec infit obortis: /
<Val. Fl. 7.260>	'cum levis a superis ad te modo laberer auris, / forte ratem primo †figientem† litore cerno, / qualem nostra suo numquam dimittere portu / vellet, adhuc omnes quae detinet insula nautas.
<Val. Fl. 7.264>	unus ibi ante alios qui tum mihi pulchrior omnis / visus erat (longeque ducem mirabar et ipsa) / advolat atque unam comitum ratus esse tuarum / 'per tibi siquis' ait 'morituri protinus horror / et quem non meritis videas occurrere monstris, / haec precor, haec dominae referas ad virginis aurem, / tu fletus ostende meos; illi has ego voces, / qua datur, basque manus, ut possum, a litore tendo.
<Val. Fl. 7.272>	ipsae, quas mecum per mille pericula traxi, / defecere deae; spes et via sola salutis, / quam dederit, si forte dabit.
<Val. Fl. 7.274>	ne vota repellat, / ne mea; totque animas, qualis nec viderit ultra, / dic, precor, auxilio iuvet atque haec nomina servet.
<Val. Fl. 7.277>	[si Pelopis duros prior Hippodamia labores / expediit totque ora simul vulgata procorum / respiciens tandem patrios exhorruit axes, / si dedit ipsa neci fratrem Minoia virgo, / cur non hospitibus fas sit succurrere dignis / te quoque et Aeaeos iubeas mitescere campos?
<Val. Fl. 7.283>	occidat aeterna tandem Cadmeia morte / iam seges et viso fumantes hospite tauri.]
<Val. Fl. 7.284>	ei mihi, quod nullas hic possum exsolvere grates.
<Val. Fl. 7.286>	at tamen hoc saeva corpus de morte receptum, / hanc animam sciat esse suam.
<Val. Fl. 7.287>	miserebitur ergo?
<Val. Fl. 7.288>	die, ait, an potius' — strictumque ruebat in ensem.
<Val. Fl. 7.289>	promisi; ne falle, precor.
<Val. Fl. 7.289>	cumque ipsa moverer / adloquio casuque viri, te passa rogari / sum potius; tu laude nova, tu supplice digno / dignior es; sat fama meis iam parta venenis.'
<Val. Fl. 7.292>	Torserat illa gravi iamdudum lumina vultu / vix animos dextramque tenens, quin ipsa loquentis / iret in ora deae: tanta pudor aestuat ira / verba cavens; horror molles invaserat annos.
<Val. Fl. 7.297>	iamque toro trepidas infelix obruit aures / nec quo ferre fugam nec quo se vertere posset / prensa videt; rupta condi tellure premique / iamdudum cupit ac diras evadere voces.
<Val. Fl. 7.301>	Illa sequi iubet et portis exspectat in ipsis.
<Val. Fl. 7.302>	saevus Echionia ceu Penthea Bacchus in aula / deserit infectis per roscida cornua vittis, / cum tenet ille deum pudibundaque tegmina matris / tympanaque et mollem subito miser accipit hastam: /
<Val. Fl. 7.306>	haud aliter deserta pavet perque omnia circum / fert oculos tectisque negat procedere virgo.
<Val. Fl. 7.308>	contra saevus amor, contra periturus Iason / urget et auditae crescunt in pectore voces.
<Val. Fl. 7.310>	heu quid agat?
<Val. Fl. 7.310>	videt externo se prodere patrem / dura viro, famam scelerum iamque ipsa suorum / prospicit et questu superos questuque fatigat / Tartara; pulsat humum manibusque immurmurat uncis / noctis eram Ditemque ciens, succurrere tandem / morte velint ipsumque simul demittere leto, / quem propter furit; absentem saevissima poscit / nunc Pelian, tanta iuvenem qui perderet ira; / saepe suas misero promittere destinat artes / denegat atque una potius decernit in hora / ac neque tam turpi cessuram semper amori / proclamat neque opem ignoto viresque daturam, / atque toro proiecta manet, cum visa vocari / rursus et impulso sonuerunt cardine postes.
<Val. Fl. 7.324>	Ergo ubi nescio quo penitus se numine vinci / sentit et abscisum quidquid pudor ante monebat, / tum thalami penetrale petit, quae maxima norat / auxilia Haemoniae quaerens pro rege carinae.
<Val. Fl. 7.328>	utque procul magicis spirantia tecta venenis / et saevae patuere fores oblataque contra / omnia, qtae ponto, quae manibus emit imis / et quae sanguineo lunae destrinxit ab ore, / 'tunc sequeris' ait 'quidquam aut patiere pudendum, / cum tibi tot mortes scelerisque brevissima tanti / effugia?'
<Val. Fl. 7.334>	haec dicens, qua non velocior ulla / pestis erat toto nequiquam lumine lustrat / cunctaturque super morituraque colligit iras.
<Val. Fl. 7.337>	o nimium iucunda dies, quam cara sub ipsa / morte magis: stetit et sese mirata furentem est.
<Val. Fl. 7.339>	'occidis heu; primo potes hoc durare sub aevo?
<Val. Fl. 7.340>	nec tu lucis' ait 'nec videris ulla iuventae / gaudia, non dulces fratris pubescere malas?
<Val. Fl. 7.342>	hunc quoque, quicumque est, crudelis, Iasona nescis / morte perire tua, qui te nunc invocat unam, / qui rogat et nostro quem prima in litore vidi?
<Val. Fl. 7.345>	cur tibi fallaces placuit coniungere dextras / tunc, pater, atque istis iuvenem non perdere monstris / protinus?
<Val. Fl. 7.347>	ipsa etiam, fateor, tunc ipsa volebam.
<Val. Fl. 7.348>	testor cara tuas, Circe Titania, voces, / te ducente sequor, tua me, grandaeva, fatigant / consilia et monitis cedo minor.'
<Val. Fl. 7.350>	haec ubi fata, / rursus ad Haemonii iuvenis curamque metumque / vertitur, hunc solum propter seu vivere gaudens / sive mori, quodcumque velit.
<Val. Fl. 7.353>	maiora precatur / carmina, maiores Hecaten immittere vires / nunc sibi, nec notis stabat contenta venenis.
<Val. Fl. 7.356>	cingitur inde sinus et, qua sibi fida magis vis / nulla, Prometheae florem de sanguine fibrae / Cauaseum promit nutritaque gramina poenis, / quae sacer ille nives inter tristesque pruinas / durat alitque cruor, cum viscere vultur adeso / tollitur e scopulis et rostro inrorat aperto.
<Val. Fl. 7.362>	idem nec longi languesct finibus aevi / immortale virens, idem stat fulmina contra / sanguis et in mediiis florescunt ignibus herbae.
<Val. Fl. 7.365>	prima Hecate Stygiis duratam fontibus harpen / intulit et validas scopulis effodit aristas; / mox famulae monstrata seges, quae lampade Phoebes / sub decima iuga feta metit saevitque per omnes / relliquias saniemque dei; gemit inritus ille / Colchidos ora tuens; totos tunc contrahit artus / †monte† dolor cunctaeque tremunt sub falce catenae.
<Val. Fl. 7.372>	Talibus infelix contra sua regna venenis / induitur noctique tremens infertur opacae.
<Val. Fl. 7.374>	dat dextram blandisque pavens Venus oscula miscet / adloquiis iunctoque trahit per moenia passu.
<Val. Fl. 7.376>	qualis adhuc teneros supremum pallida fetus / mater ab excelso produxit in aera nido / hortaturque sequi brevibusque insurgere pennis; / illos caerulei primus ferit horror Olympi, / iamque redire rogant adsuetaque quaeritur arbor: /
<Val. Fl. 7.381>	haud aliter caecae per moenia deficit urbis / incedens horretque domos Medea silentes.
<Val. Fl. 7.383>	hic iterum extremae nequiquam in limine portae / substitit atque iterum fetus animique soluti, / respexitque deam paulumque his vocibus haesit: /
<Val. Fl. 7.386>	'ipse rogat certe meque ipse implorat Iason?
<Val. Fl. 7.387>	nullane culpa subest?
<Val. Fl. 7.387>	labes non ulla pudoris, / nullus amor, nec turpe viro servire precanti?'
<Val. Fl. 7.388>	illa nihil contra vocesque abrumpit inanes.
<Val. Fl. 7.390>	et iam iam magico per opaca silentia Colchis / coeperat ire sono, montanaque condere vultus / numina cumque suis averti collibus amnes.
<Val. Fl. 7.393>	iam stabulis gregibusque pavor strepitusque sepulcris / inciderat; stupet ipsa gravi nox tardior umbra; / iamque tremens longe sequitur Venus; utque sub altas / pervenere trabes divaeque triformis in umbram, / hic subito ante oculos nondum speratus Iason / emicuit viditque prior conterrita virgo, / atque hinc se profugam volucris Thaumantias alis / sustulit, inde Venus dextrae dilapsa tenenti.
<Val. Fl. 7.401>	obvius ut sera cum se sub nocte magistris / impingit pecorique pavor, qualesve profundum / per chaos occurrunt caecae sine vocibus umbrae, / haut secus in mediis noctis nemorisque tenebris / inciderant ambo attoniti iuxtaque subibant, / abietibus tacitis aut immotis cyparissis / adsimiles, rapidus nondum quas miscuit auster.
<Val. Fl. 7.408>	Ergo ut erat vultu defixus uterque silenti / noxque suum peragebat iter, iam iam ora levare / Aesoniden farique cupit Medea priorem.
<Val. Fl. 7.411>	quam simul effusis pavitantem fletibus / flagrantesque genas vidit miserumque pudorem, / has tandem voces dedit et solatus amantem est: /
<Val. Fl. 7.414>	'fersne aliquam spem lucis?' ait, 'miserata laborem / nempe venis?
<Val. Fl. 7.415>	an et ipsa mea laetabere morte?
<Val. Fl. 7.416>	ne, precor, infando similem te, virgo, parenti / gesseris, haut tales decet inclementia vultus.
<Val. Fl. 7.418>	hascine nunc grates, haec exspectata laborum / dona dari decuit?
<Val. Fl. 7.419>	sic te sub teste remitti / fas mihi, virgo, †tuum† iustas da vocibus aures: /
<Val. Fl. 7.421>	die, pater ille tuus tantis me opponere monstris / quid meritum aut tales voluit cur pendere poenas?
<Val. Fl. 7.423>	an iacet externa quod nunc mihi cuspide Canthus, / quodque meus vestris cecidit pro moenibus Iphis / aut Scythiae tanta inde manus?
<Val. Fl. 7.425>	iussisset abire / perfidus atque suis extemplo cedere regnis.
<Val. Fl. 7.427>	spem mihi promissam per quae discrimina rursus / et reddat qua lege, vides.
<Val. Fl. 7.428>	occumbere tandem / possumus, idque sedet, quam non quaecumque subire / patris iussa tui; numquam sine vellere abibo / hinc ego, degenerem nee me tu prima videbis.
<Val. Fl. 7.432>	Haec ait.
<Val. Fl. 7.432>	illa tremens, ut supplicis aspicit ora / conticuisse viri iamque et sua verba reposci, / nec quibus incipiat demens videt, ordine nec quo, / quove tenus, prima cupiens effundere voce / omnia, sed nec prima pudor dat verba timenti; / haeret et attollens vix tandem lumina fatur: /
<Val. Fl. 7.438>	'quid, precor, in nostras venisti, Thessale, terras?
<Val. Fl. 7.439>	unde mei spes ulla tibi?
<Val. Fl. 7.439>	tantosque petisti / cur non ipse tua fretus virtute labores?
<Val. Fl. 7.441>	nempe, ego si patriis timuissem excedere tectis, / occideras, nempe hanc animam cras saeva manebant / funera.
<Val. Fl. 7.443>	Iuno ubi nunc, ubi nunc Tritonia virgo, / sola tibi quoniam tantis in casibus adsum / externae regina domus?
<Val. Fl. 7.445>	miraris et ipse, / credo, nec agnoscunt hae nunc Aeetida silvae.
<Val. Fl. 7.447>	sed fatis sum victa tuis; cape munera supplex / non mea; teque iterum Pelias si perdere quaeret / inque alios casus, alias si mittet ad urbes, / heu formae ne crede tuae.'
<Val. Fl. 7.450>	Titania iamque / gramina Perseasque sinu depromere vires / coeperat hisque iterum compellat Iasona dictis: /
<Val. Fl. 7.453>	'si tamen aut superis aliquam spem ponis in istis / aut tua praesenti virtus te educere leto, / si te forte potest, etiam nunc deprecor, hospes, / me sine et insontem misero dimitte parenti.
<Val. Fl. 7.457>	dixerat: extemplo (neque enim matura ruebant / sidera et extremum suffecerat axe Booten) / cum gemitu et multo iuveni medicamina fletu / non secus ac patriam pariter famamque decusque / obicit.
<Val. Fl. 7.461>	ille manu subit et vim corripit omnem.
<Val. Fl. 7.462>	Inde ubi facta nocens et non revocabilis umquam / cessit ab ore pudor propiorque implevit Erinys, / carmina nunc totos volvit figitque per artus / Aesonidae et totum septeno murmure fertur / per clipeum atque viro graviorem reddidit hastam, / iamque sui tauris languent absentibus ignes.
<Val. Fl. 7.468>	'nunc age et has' inquit 'cristas galeamque resume, / quam modo funerea tenuit Discordia dextra.
<Val. Fl. 7.470>	hanc iace per medias, cum verteris aequora, messes; / protinus in sese conversa furoribus ibit / cuncta phalanx, atque ipse fremens mirabitur et me / respiciet fortasse pater.'
<Val. Fl. 7.473>	sic deinde locuta / iam magis atque magis mentem super alta ferebat / aequora, pandentes Minyas iam vela videbat / se sine.
<Val. Fl. 7.476>	tum vero extremo percussa dolore / arripit Aesoniden dextra ac summissa profatur: /
<Val. Fl. 7.478>	'sis memor, oro, mei, contra memor ipsa manebo, / crede, tui.
<Val. Fl. 7.479>	quantum hinc aberis, die quaeso, profundi?
<Val. Fl. 7.480>	quod caeli spectabo latus?
<Val. Fl. 7.480>	sed te quoque tangat / cura mei quocumque loco, quoscumque per annos; / atque hunc te meminisse velis et nostra fateri / munera, servatum pudeat nec virginis arte.
<Val. Fl. 7.484>	ei mihi, cur nulli stringunt tua lumina fletus?
<Val. Fl. 7.485>	an me mox merita morituram patris ab ira / dissimulas?
<Val. Fl. 7.486>	te regna tuae felicia gentis, / te coniunx natique manent; ego prodita abibo; / nec queror et pro te lucem quoque laeta relinquam.'
<Val. Fl. 7.488>	protinus hospes ad haec (tacitis nam cantibus illum / flexerat et simili iamdudum adflarat amore) / 'tune' ait 'Aesoniden quicquam te velle relicta / credis et ulla pati sine te loca?
<Val. Fl. 7.492>	redde tyranno / me potius, recipe ingratos atque exue cantus.
<Val. Fl. 7.494>	quis mihi lucis amor?
<Val. Fl. 7.494>	patriam cur amplius optem, / si non et genitor te primam amplectitur Aeson, / teque tuo longe fulgentem vellere gaudens / spectat et ad primos procumbit Graecia fluctus?
<Val. Fl. 7.498>	respice ad has voces et iam, precor, adnue, coniunx.
<Val. Fl. 7.499>	per te, quae superis divisque potentior imis, / perque haec, virgo, tuo redeuntia sidera nutu / atque per has nostri iuro discriminis horas: /
<Val. Fl. 7.502>	umquam ego si meriti sim noctis et immemor huius, / si te sceptra, domum, si te liquisse parentes, / senseris et me tum non haec promissa tuentem, / tum me non tauros iuvet evasisse ferosque / terrigenas, tum me tectis tua turbet in ipsis / flamma tuaeque artes; nullus succurrere contra / ingrato queat, et si quid tum saevius istis, / adicias meque in medio terrore relinquas.'
<Val. Fl. 7.509>	audiit atque simul meritis periuria poenis / despondet questus semper Furor ultus amantum.
<Val. Fl. 7.512>	Haec ubi dicta, tamen perstant defixus uterque, / et nunc ora levant audaci laeta iuventa, / ora simul totiens dulcis rapientia visus, / nunc deicit vultus aeger pudor, et mora dictis / redditur, ac rursus conterret Iasona virgo: /
<Val. Fl. 7.517>	'accipe, perdomitis quae deinde pericula tauris / et quis in Aeolio maneat te vellere custos; / nondum cuncta tibi, fateor, promissa peregi.
<Val. Fl. 7.520>	saevior ingenti Mavortis in arbore restat, / crede, labor, quem — tanta utinam fiducia nostri / sit mihi nocturnaeque Hecates — nostrique vigoris ' / dixerat, utque virum doceat, quae monstra supersint, / protinus immensis recubantem anfractibus anguem / turbat et Haemonii subito ducis obicit umbram.
<Val. Fl. 7.526>	ille, quod haud alias, stetit et trepidantia torsit / sibila, seque metu postquam sua vellera circum / sustulit atque omnis spiris exhorruit arbor, / incipit inde sequi et vacuo furit ore per auras.
<Val. Fl. 7.530>	'quis fragor hic?
<Val. Fl. 7.530>	quaenam tantae, die virgo, ruinae?'
<Val. Fl. 7.530>	exclamat stricto Aesonides stans frigidus ense.
<Val. Fl. 7.532>	illa trahit ridens tandemque ait angue represso: /
<Val. Fl. 7.533>	'hunc tibi postremum nostri parat ira parentis, / heu miser, heu tantis iterum mihi care periclis.
<Val. Fl. 7.535>	o utinam nullo te sim visura labore / ipsam caeruleis squalentem nexibus ornum / ipsaque pervigilis calcantem lumina monstri: /
<Val. Fl. 7.538>	contingat bis deinde mori.'
<Val. Fl. 7.538>	sic fata profugit / seque sub extremis in moenia rettulit umbris.
<Val. Fl. 7.540>	Et iam puniceo regem spes vana sub ortu / extulerat, quantis nox una diremerit undis / Aesoniden, liberne fretis iam vultus apertis / utque prius totum sileat mare.
<Val. Fl. 7.543>	dumque ea longe / explorare †quaeat†, contra venit Arcas Echion / dicta ferens, iam Circaeis Mavortis in agris / stare virum: daret aeripedes in proelia tauros.
<Val. Fl. 7.547>	et 'vocor en ultro' dixit, 'spesque addidit alas.
<Val. Fl. 7.548>	vos mihi nunc primum in flammas invertite, tauri, / aequora, nunc totos aperite et volvite flatus.
<Val. Fl. 7.550>	exeat Haemonio messis memoranda colono, / tuque tuum patri in Graium da, nata, draconem.
<Val. Fl. 7.552>	ipsius aspectu pereant in velleris, ipsa / terga mihi diros servent infecta cruores.'
<Val. Fl. 7.553>	fatur et effusis pandi iubet aequora tauris.
<Val. Fl. 7.555>	pars et Echionii subeunt immania dentis / semina, pars diri portant grave robur aratri.
<Val. Fl. 7.557>	at sua magnanimum contra Pagasaea iuventus / prosequitur stipatque ducem; tum maxima quisque / dicta dedit saevisque procul discessit in agris.
<Val. Fl. 7.560>	fixerat ille gradus totoque ex agmine solus / stabat, ut extremis desertus ab orbibus aclis, / quem iam lassa dies austrique ardentis harenae, / aut quem Riphaeas exstantem rursus ad arces / nix et caerulei Boreae ferus abstulit horror, / cum subito attoniti longissima Phasidis unda / Caucaseaeque trabes omnisque Aeetia tellus / fulsit et ardentes stabula effudere tenebras.
<Val. Fl. 7.568>	ac velut ex una siquando nube corusci / ira Iovis torsit geminos mortalibus ignes, / aut duo cum pariter ruperunt vincula venti / dantque fugam: sic tunc claustris evasit uterque / taurus et immani proflavit turbine flammas / arduus atque atro volvens incendia fluctu.
<Val. Fl. 7.574>	horruit Argoae legio ratis, horruit audax / qui modo virgineis servari cantibus Idas / flebat et invito prospexit Colchida vultu.
<Val. Fl. 7.577>	non tulit ipse moras seseque immisit Iason; / diversos postquam ire videt, galeamque minantem / quassat et errantem dextra ciet obvius ignem.
<Val. Fl. 7.580>	cunctatus paulum subito furit.
<Val. Fl. 7.580>	aequora non sic / in scopulos irata ruunt eademque recedunt / fracta retro.
<Val. Fl. 7.582>	bis fulmineis se flatibus infert / obnubitque virum, sed non incendia Colchis / adspirare sinit, clipeoque inliditur ignis / frigidus, et viso pallescit flamma veneno.
<Val. Fl. 7.586>	inicit Aesonides dextram adque ardentia mittit / cornua, dein totis propendens viribus haeret.
<Val. Fl. 7.588>	ille virum atque ipsam tunc te, Medea, recusans / concutit et tota nitentem carminis ira / portat iners; tandem gravius mugire recedens / incipit et fesso victus descendere cornu.
<Val. Fl. 7.592>	respicit hinc socios immania vincula poscens / Aesonides, iamque ora premit trahiturque trahitque / obnixusque genu superat cogitque trementes / sub iuga aena toros.
<Val. Fl. 7.595>	alium dehinc turbida Colchis / exarmat lentumque offert timideque minantem, / iamque propinquanti noctem implicat; ille fatiscens / in caput inque umeros ipsa vi molis et irae / proruit.
<Val. Fl. 7.599>	invadit totusque incumbit Iason / desuper atque suis detixum flatibus urget, / utque dedit vinclis validoque obstrinxit aratro, / suscitat ipse genu saevaque agit insuper hasta, / non secus a medio quam si telluris hiatu / terga recentis equi primumque invasit habenis / murmur et in summa Lapithes apparuit Ossa.
<Val. Fl. 7.606>	Ille velut campos Libyes ac pinguia Nili / fertilis arva secet, plena sic semina dextra / spargere gaudet agris oneratque novalia bello / Martius hic primum ter vomere fusus ab ipso / clangor et ex omni sonuertnt cornua sulco; / bellatrix tunc gleba quati pariterque creari / armarique phalanx totisque insurgere campis.
<Val. Fl. 7.613>	cessit et ad socios paulum se rettulit heros / opperiens, ubi prima sibi daret agmina tellus.
<Val. Fl. 7.615>	at vero ut summis iam rura recedere cristis / vidit et infesta vibrantes casside terras, / advolat atque, imo tellus qua proxima collo / necdum umeri videre diem, prior ense sequaci / aequat humo truncos; rutilum thoraca sequenti / aut primas a matre manus premit obvius ante, / nec magis aut illis aut illis milibus ultra / sufficit, ad dirae quam cum Tirynthius hydrae / agmina Palladios defessus respicit ignes.
<Val. Fl. 7.624>	ergo iterum ad socias convertere Colchidos artes / et galeae nexus ac vincula dissipat imae, / cunctaturque tamen totique occurrere bello / ipse cupit; spes nulla datur, sic undique densant / terrigenae iam signa duces, clamorque tubaeque.
<Val. Fl. 7.629>	iamque omnes videre virum, iamque omnia contra / tela micant.
<Val. Fl. 7.630>	tum vero amens discrimine tanto, / quam modo Tartareo galeamn Medea veneno / in medios torsit; conversae protinus hastae.
<Val. Fl. 7.633>	qualis ubi attonitos maestae Phrygas annua Matris / ira vel exsectos lacerat Bellona comatos, / haud secus accensas subito Medea cohortes / implicat et miseros agit in sua proelia fratres: /
<Val. Fl. 7.637>	omnis ibi Aesoniden sterni putat, omnibus ira / talis erat.
<Val. Fl. 7.638>	stupet Aeetes ultroque furentes / ipse viros revocare cupit, sed cuncta iacebant / agmina, nec quisquam primus ruit aut super ullus / linquitur, atque hausit subito sua funera tellus.
<Val. Fl. 7.642>	Protinus in fluvium fumantibus evolat armis / Aesonides, qualis Getico de pulvere Mavors / intrat equis uritque gravem sudoribus Hebrum, / aut niger ex antris rutilique a fulminis aestu / cum furit et Siculo respirat in aequore Cyclops.
<Val. Fl. 7.647>	redditus hic tandem sociosque amplexus ovantes / haud iam mendacem promissa reposcere regem / dignatur; nec, si ipse sibi terga ingerat ultro / qui pepigit, velit in pacem dextramque reverti / amplius; ambo truces, ambo abscessere minantes.
<Val. Fl. 8.1>	At trepidam in thalamis et iam sua facta paventem / Colchida circa omnes pariter furiaeque minaeque / patris habent; nec caerulei timor aequoris ultra, / nec miserae terra ulla procul; quascumque per undas / ferre fugam, quamcumque cupit iam scandere puppem / ultima virgineis tunc flens dedit oscula vittis, / quosque fugit complexa toros crinemque genasque / ante †peranti† carpsit vestigia somni, / atque haec impresso gemuit miseranda cubili: /
<Val. Fl. 8.10>	'o mihi si profugae genitor nunc ille supremos / amplexus, Aeeta, dares fletusque videres / ecce meos.
<Val. Fl. 8.12>	ne crede, pater, non carior ille est, / quem sequimur; tumidis utinam simul obruar undis.
<Val. Fl. 8.14>	tu, precor, haec longa placidus mox sceptra senecta / tuta geras, meliorque tibi sit cetera proles.'
<Val. Fl. 8.15>	dixit et Haemonio numquam spernenda marito / condita letiferis promit medicamina cistis, / virgineosque sinus ipsumque monile venenis / implicat ac saevum super omnibus addidit ensem.
<Val. Fl. 8.20>	inde velut torto Furiarum erecta flagello / prosilit, attonito qualis pede prosilit Ino / in freta nec parvi meminit conterrita nati, / quem tenet; extremum coniunx ferit inritus Isthmon.
<Val. Fl. 8.24>	Iam prior in lucos curis urgentibus heros / venerat et nemoris sacra se nocte tegebat, / tum quoque siderea clarus procul ora iuventa.
<Val. Fl. 8.27>	qualis adhuc sparsis comitum per lustra catervis / Latmius aestiva residet venator in umbra, / dignus amore deae, velatis cornibus et iam / Luna venit: roseo talis per nubila ductor / implet honore nemus talemque exspectat amantem.
<Val. Fl. 8.32>	ecce autem pavidae virgo de more columbae, / quae super ingenti circumdata praepetis umbra / in quemcumque tremens hominem cadit, haut secus illa / acta timore gravi mediam se misit; at ille / excepit blandoque prior sic ore locutus: /
<Val. Fl. 8.37>	'o decus in nostros magnum ventura penates / solaque tantarum virgo haut indigna viarum / causa reperta duci, mihi iam non ulla requiro / vellera, teque meae satis est quaesisse carinae.
<Val. Fl. 8.41>	verum age et hoc etiam, quando potes, adice tantis / muneribus meritisque tuis; namque aurea iussi / terga referre sumus; socios ea gloria tangit.'
<Val. Fl. 8.43>	sic ait et primis supplex dedit oscula palmis.
<Val. Fl. 8.45>	Contra virgo novis iterum singultibus orsa est: /
<Val. Fl. 8.46>	'linquo domos patrias te propter opesque meorum; / nec iam nunc regina loquor sceptrisque relictis / vota sequor: serva hanc profugae, prior ipse dedisti / quam (scis nempe) fidem.
<Val. Fl. 8.49>	di nostris vocibus adsunt, / sidera et haec te meque vident.
<Val. Fl. 8.50>	tecum aequora, tecum / experiar quascumque vias, modo nequis abactam / huc referat me forte dies oculisque parentis / ingerar; hoc superos, hoc te quoque deprecor, hospes.'
<Val. Fl. 8.53>	Haec ait atque furens rapido per devia passu / tollitur.
<Val. Fl. 8.55>	ille haeret comes et miseratur euntem, / cum subito ingentem media inter nubila flammam / conspicit et saeva vibrantes luce tenebras.
<Val. Fl. 8.58>	'quis rubor iste poli?
<Val. Fl. 8.58>	quod tam lugubre refulsit / sidus?' ait.
<Val. Fl. 8.59>	reddit trepido cui talia virgo: /
<Val. Fl. 8.60>	ipsius en oculos et lumina torva draconis / aspicis; ille suis haec vibrat fulgura cristis: /
<Val. Fl. 8.62>	me patiens contra solam videt ac vocat ultro, / ceu solet, et blanda poscit me pabula lingua.
<Val. Fl. 8.64>	dic age nunc, utrum vigilanti hostemque videnti / exuvias auferre velis, an lumina somno / mergimus et domitum potius tibi tradimus anguem?'
<Val. Fl. 8.66>	ille silet: tantus subiit tum virginis horror.
<Val. Fl. 8.68>	Iamque manus Colchis crinemque intenderat astris, / carmina barbarico fundens pede, teque ciebat, / Somne pater:
<Val. Fl. 8.70>	'Somne omnipotens, te Colchis ab omni / orbe voco inque unum iubeo nunc ire draconem, / quae freta saepe tuo domui, quae nubila cornu / fulminaque et toto quicquid micat aethere; sed nunc, / nunc age maior ades fratrique simillime Leto.
<Val. Fl. 8.75>	te quoque, Phrixeae pecudis fidissime custos, / tempus ab hac oculos tandem deflectere cura.
<Val. Fl. 8.77>	quem metuis me adstante dolum?
<Val. Fl. 8.77>	servabo parumper / ipsa nemus; longum interea tu pone laborem.'
<Val. Fl. 8.78>	ille haut Aeolio discedere fessus ab auro / nec dare permissae, quamvis iuvet, ora quieti / sustinet; ac primi percussus nube soporis / horruit et dulces excussit ab arbore somnos.
<Val. Fl. 8.83>	contra Tartareis Colchis spumare venenis / cunctaque Lethaei quassare silentia rami / perstat et adverso luctantia lumina cantu / obruit atque omnem linguaque manuque fatigat / vim Stygiam, ardentes donee sopor occupet iras.
<Val. Fl. 8.88>	iamque altae cecidere iubae, nutatque coactum / iam caput atque ingens extra sua vellera cervix, / ceu refluens Padus aut septem proiectus in amnes / Nilus et Hesperium veniens Alpheos in orbem.
<Val. Fl. 8.92>	ipsa caput cari postquam Medea draconis / vidit humi, fusis circum proiecta lacertis / seque suumque simul flevit crudelis aluminum: /
<Val. Fl. 8.95>	'non ego te sera talem sub nocte videbam / sacra ferens epulasque tibi, nee talis hianti / mella dabam ac nostris nutribam fida venenis.
<Val. Fl. 8.98>	quam gravida nunc mole iaces, quam segnis inertem / flatus habet; nec te saltem, miserande, peremi.
<Val. Fl. 8.100>	heu saevum passure diem: iam nulla videbis / vellera, nulla tua fulgentia dona sub umbra.
<Val. Fl. 8.102>	cede adeo inque aliis senium nunc digere lucis / immemor, oro, mei, nec me tua sibila toto / exagitent infesta mari.
<Val. Fl. 8.104>	sed tu quoque cunctas, / Aesonide, dimitte moras atque effuge raptis / velleribus.
<Val. Fl. 8.106>	patrios exstinxi noxia tauros; / terrigenas in fata dedi; fusum ecce draconis / corpus habes, iamque omne nefas, iam, spero, peregi.'
<Val. Fl. 8.108>	quaerenti tunc deinde viam, qua se arduus heros / ferret ad aurigerae caput arboris,'eia, per ipsum / scande age et adverso gressus' ait 'imprime dorso.'
<Val. Fl. 8.111>	nec mora fit.
<Val. Fl. 8.112>	dictis fidens Cretheia proles / calcat et aeriam quamvis perfertur ad ornum, / cuius adhuc rutilam servabant bracchia pellem, / nubibus accensis similem aut cum veste recincta / labitur ardenti Thaumantias obvia Phoebo.
<Val. Fl. 8.117>	corripit optatum decus extremumque laborem / Aesonides, longosque sibi gestata per annos / Phrixeae monumenta fugae vix reddidit arbor / cum gemitu, tristesque super coiere tenebrae.
<Val. Fl. 8.121>	egressi relegunt campos et fluminis ora / summa petunt.
<Val. Fl. 8.122>	micat omnis ager, villisque comantem / sidereis totos pellem nunc fundit in artus, / nunc in colla refert, nunc implicat ille sinistrae.
<Val. Fl. 8.125>	talis ab Inachiis Nemeae Tirynthius antris / ibat, adhuc aptans umeris capitique leonem.
<Val. Fl. 8.127>	ut vero sociis, qui tunc praedicta tenebant / ostia, per longas apparuit aureus umbras, / clamor ab Haemonio surgit grege; se quoque gaudens / promovet ad primas iuveni ratis obvia ripas.
<Val. Fl. 8.131>	praecipites agit ille gradus atque aurea misit / terga prius; mox attonita cum virgine puppem / insilit ac rapta victor consistit in hasta.
<Val. Fl. 8.134>	Interea patrias saevus venit horror ad aures / fata domus luctumque ferens.
<Val. Fl. 8.135>	fraudemque fugamque / virginis.h
<Val. Fl. 8.136>	inc subitis †inflexit† frater in armis, / urbs etiam mox tota colt, volat ipse senectae / immemor Aeetes, complentur litora bello / nequiquam; fugit immissis nam puppis habenis / Mater adhuc ambas tendebat in aequora palmas / et soror atque omnes aliae matresque nurusque / Colchides aequalesque tibi, Medea, puellae.
<Val. Fl. 8.143>	extat sola parens impletque ululatibus auras.
<Val. Fl. 8.144>	'siste fugam, medio refer huc ex aequore puppem, / nata, potes.
<Val. Fl. 8.145>	quo' clamat 'abis?
<Val. Fl. 8.145>	hic turba tuorum / omnis et iratus nondum pater; haec tua tellus / sceptraque.
<Val. Fl. 8.147>	quid terris solam te credis Achaeis?
<Val. Fl. 8.148>	quis locus Inachias inter tibi, barbara, natas?
<Val. Fl. 8.149>	istane vota domus exspectatique hymenaei?
<Val. Fl. 8.150>	hunc petii grandaeva diem?
<Val. Fl. 8.150>	vellem unguibus uncis / ut volucris possem praedonis in ipsius ora / ire ratemque supra claroque reposcere cantu / quam genui.
<Val. Fl. 8.153>	Albano fuit haec promissa tyranno, / non tibi; nil tecum miseri pepigere parentes, / Aesonide; non hoc Pelias evadere furto / te iubet aut ullas Colchis abducere natas.
<Val. Fl. 8.157>	vellus habe et nostris siquid super accipe templis.
<Val. Fl. 8.158>	sed quid ego quemquam immeritis incuso querellis?
<Val. Fl. 8.159>	ipsa fugit tantoque (nefas) ipsa ardet amore.
<Val. Fl. 8.160>	hoc erat, infelix, redeunt nam singula menti, / ex quo Thessalici subierunt Colchida reges, / quod nullae te, nata, dapes, non ulla iuvabant / tempora.
<Val. Fl. 8.163>	non ullus tibi tum color aegraque verba / errantesque genae atque alieno gaudia vultu / semper erant.
<Val. Fl. 8.165>	cur tanta mihi non prodita pestis, / ut gener Aesonides nostra consideret aula / nec talem paterere fugam, commune fuisset / aut certe nunc omne nefas, iremus et ambae / in quascumque vias?
<Val. Fl. 8.169>	pariter petiisse iuvaret / Thessaliam et saevi quaecumque est hospitis urbem.'
<Val. Fl. 8.170>	sic genetrix, similique implet soror omnia questu / exululans; famulae pariter clamore supremo / in vacuos dant verba notos dominamque reclamant / nomine; te venti procul et tua fata ferebant.
<Val. Fl. 8.175>	Inde diem noctemque volant.
<Val. Fl. 8.175>	redeuntibus aura / gratior, et notae Minyis transcurrere terrae, / cum subito Erginus puppi sic fatur ab alta: /
<Val. Fl. 8.178>	'vos' ait 'Aesonide, contenti vellere capto, / nec via quae superet nec quae fortuna videtis.
<Val. Fl. 8.180>	crastina namque dies trucis ad confinia ponti / Cyaneasque vocat, meminique, o Tiphy, tuorum / saxa per illa, pater, memini, venerande, laborum.
<Val. Fl. 8.183>	mutandum, o socii, nobis iter; altera ponti / eluctanda via et cursu, quem fabor, eundum est.
<Val. Fl. 8.185>	haud procul hinc ingens Scythici ruit exitus Histri, / fundere non uno tantum quem flumina cornu / accipimus; septem exit aquis, septem ostia pandit.
<Val. Fl. 8.188>	illius adversi nunc ora petamus et undam, / quae latus in laevum ponti cadit; inde sequemur / ipsius amnis iter, donec nos flumine certo / proferat inque aliud reddat mare.
<Val. Fl. 8.191>	sint age tanti, / Aesonide, quaecumque morae quam saeva subire / saxa iterum, quam Cyaneos perrumpere montes; / sat mihi: non totis Argo redit ecce corymbis.'
<Val. Fl. 8.194>	haec ait ignarus fixas iam numine rupes / stare neque adversis ultra concurrere saxis.
<Val. Fl. 8.197>	reddidit Aesonides:'et te, fidissime rector, / haud vani tetigere metus, nec me ire recuso / longius et cunctis redeuutem ostendere terris.'
<Val. Fl. 8.199>	protinus inde alios flectunt regesque locosque / adsuetumque petunt plaustris migrantibus aequor.
<Val. Fl. 8.202>	Puppe procul summa vigilis post terga magistri / haeserat auratae genibus Medea Minervae; / atque ibi deiecta residens in lumina palla / flebat adhuc, quamquam Haemoniis cum regibus iret, / sola tamen nec coniugii secura futuri.
<Val. Fl. 8.207>	illam Sarmatici miserantur litora ponti, / illa Thoanteae transit defleta Dianae.
<Val. Fl. 8.209>	nulla palus, nullus Scythiae non maeret euntem / amnis; Hyperboreas movit conspecta pruinas, / tot modo regna tenens; ipsi quoque murmura ponunt / iam Minyae, iam ferre volunt.
<Val. Fl. 8.212>	vix allevat ora / ad seras, siquando, dapes, quas carus lason / ipse dabat, iam nubiferam transire Carambin / significans, iam regna Lyci, totiensque gementem / fallit ad Haemonios hortatus surgere montes.
<Val. Fl. 8.217>	Insula Sarmaticae Peuce stat nomine nymphae, / torvus ubi et ripa semper metuendus utraque / in freta per saevos Hister descendit alumnos.
<Val. Fl. 8.220>	solvere in hoc tandem resides dux litore curas / ac primum socios ausus sua pacta docere / promissamque fidem thalami foedusque iugale.
<Val. Fl. 8.223>	ultro omnes laeti instigant meritamque fatentur.
<Val. Fl. 8.224>	ipse autem invitae iam Pallados erigit aras / incipit Idaliae numen nec spernere divae, / praecipueque sui, siquando, in tempore pulcher / coniugii Minyas numquam magis eminet inter: /
<Val. Fl. 8.228>	qualis sanguineo victor Gradivus ab Hebro / Idalium furto subit aut dilecta Cythera, / seu cum caelestes Alcidae invisere mensas / iam vacat et fessum Iunonia sustinet Hebe.
<Val. Fl. 8.232>	adnuit unanimis Venus, hortatorque Cupido / suscitat adfixam maestis Aeetida curis; / ipsa suas illi croceo subtegmine vestes / induit, ipsa suam duplicem Cytherea coronam / donat et arsuras alia cum virgine gemmas.
<Val. Fl. 8.237>	tum novus implevit vultus honor, ac sua flavis / reddita cura comis, graditurque oblita malorum.
<Val. Fl. 8.239>	sic ubi Mygdonios planctus sacer abluit Almo, / laetaque iam Cybele festaeque per oppida taedae, / quis modo tam saevos adytis fluxisse cruores / cogitet?
<Val. Fl. 8.242>	aut ipsi qui iam meminere ministri?
<Val. Fl. 8.243>	inde ubi sacrificas cum coniuge venit ad aras / Aesonides unaque adeunt pariterque precari / incipiunt, ignem Pollux undamque iugalem / praetulit, et dextrum pariter vertuntur in orbem.
<Val. Fl. 8.247>	sed neque se pingues tum candida flamma per auras / explicuit, nec tura videt concordia Mopsus, / promissam nec stare fidem, breve tempus amorum.
<Val. Fl. 8.250>	odit utrumque simul, simul et miseratur utrumque / et tibi tum nullos optavit, barbara, natos.
<Val. Fl. 8.252>	mox epulas et sacra parant; silvestria laetis / praemia venatu facili quaesita supersunt; / pars veribus, pars undanti despumat aeno.
<Val. Fl. 8.255>	gramineis ast inde toris discumbitur, olim / Hister anhelantem Peucen quo presserat antro.
<Val. Fl. 8.257>	ipsi inter medios rosea radiante iuventa / altius inque sui sternuntur velleris auro.
<Val. Fl. 8.259>	Quis novus inceptos timor impediit hymenaeos / turbavitque toros et sacra calentia rupit?
<Val. Fl. 8.261>	Absyrtus subita praeceps cum classe parentis / advehitur profugis infestam lampada Grais / concutiens, diroque premens clamore sororem / atque 'hanc, o siquis vobis dolor iraque, Colchi, / adcelerate viam; neque enim fugit aequore raptor / Iuppiter aut falsi sequitur vestigia tauri.
<Val. Fl. 8.267>	puppe (nefas) una praedo Phrixea reportat / vellera; qua libuit remeat cum virgine; nobis / (o pudor) et muros et stantia tecta reliquit.
<Val. Fl. 8.270>	quid mihi deiide satis?
<Val. Fl. 8.270>	nec quaero vellera nec te / accipio, germana, datam; nec foederis ulla / spes erit aut irae quisquam modus.
<Val. Fl. 8.272>	inde reverti / patris ad ora mei tam parvo in tempore fas sit'?
<Val. Fl. 8.274>	quinquaginta animae me scilicet unaque mersa / sufficiet placare ratis?
<Val. Fl. 8.275>	te, Graecia fallax, / persequor atque tuis hunc quasso moenibus ignem; / nec tibi digna, soror, desum ad conubia frater, / primus et ecce fero quatioque hanc lampada vestro / coniugio, primus celebro dotalia sacra, / qui potui; patriae veniam da, quaeso, senectae.
<Val. Fl. 8.281>	quin omnes alii pariter populique patresque / mecum adsunt.
<Val. Fl. 8.282>	magni virgo ne regia Solis / Haemonii thalamos adeas despecta mariti, / tot decuit coiisse rates, tot fulgere taedas.'
<Val. Fl. 8.284>	Dixerat atque orans iterum ventosque virosque / perque ratis supplex et remigis / vexilla magistris.
<Val. Fl. 8.288>	illi autem intorquent truncis frondentibus undam, / quaeque die fuerat raptim formata sub uno / et tantum deiecta suis a montibus arbor / (quid dolor et veterum potuit non ira virorum?) / haud longis iam distat aquis, sequiturque volantem / barbara Palladiam puppem ratis, ostia done / Danubii viridemque vident ante ostia Peucen / ultimaque adgnoscunt Argoi cornua mali.
<Val. Fl. 8.296>	tum vero clamorem omnes inimicaque tollunt / gaudia, tum gravior remis fragor, ut procul Argo / visa viris, unamque petunt rostra omnia puppem.
<Val. Fl. 8.299>	princeps navalem nodosi roboris uncum / arripit et longa Styrus prospectat ab unda / coniugio atque iterum sponsae flammatus amore.
<Val. Fl. 8.302>	iamque alii clipeos et tela trabalia dextris / expediunt, armant alii picis unguine flammas; / impatiens tremit hasta morae, nec longius inter, / quam quod tela vetet, superest mare.
<Val. Fl. 8.305>	vocibus urgent / interea et pedibus pulsant tabulata frementes.
<Val. Fl. 8.307>	Cum subitas videre rates vibrataque flammis / aequora, non una Minyae formidine surgunt, / primus et in puppem deserta virgine ductor / prosilit et summa galeam rapit altus ab hasta; / ense simul clipeoque micat; nec cetera pubes / segnius adreptis in litore constitit armis.
<Val. Fl. 8.313>	at tibi quae scelerum facies, Medea, tuorum?
<Val. Fl. 8.314>	quisve pudor Colchos iterum fratremque videnti / quidquid et abscisum vasto iam tuta profundo / credideras?
<Val. Fl. 8.316>	ergo infausto sese occulit antro, / non aliud quam certa mori, seu carus Iason / seu frater Graia victus cecidisset ab hasta.
<Val. Fl. 8.319>	Haud ita sed summo segnis sedet aethere Iuno / aut sinit extrema Minyas decernere pugna, / nec numero quoniam Colchis nec puppibus aequos.
<Val. Fl. 8.322>	ergo ubi diva rates hostemque accedere cernit, / ipsa subit terras tempestatumque refringit / ventorumque domos.
<Val. Fl. 8.324>	volucrum gens turbida fratrum / erumpit, classem dextra Saturnia monstrat.
<Val. Fl. 8.326>	videre, inque unum pariter mare protinus omnes / infesto clamore ruunt inimicaque Colchis / aequora et adversos statuunt a litore fluctus.
<Val. Fl. 8.329>	Tollitur atque intra Minyas Argoaque vela / Styrus abit; vasto rursus desidit hiatu / abrupta revolutus aqua.
<Val. Fl. 8.331>	iamque omnis in astra / itque reditque ratis, lapsoque reciproca fluctu / descendit.
<Val. Fl. 8.333>	vorat hos vertex, hos agmine toto / gurges agit.
<Val. Fl. 8.334>	simul in vultus micat unldique terror; / crebra ruina poli caelestia limina laxat.
<Val. Fl. 8.336>	non tamen ardentis Styri violentia cedit; / hortatur socios media inter proelia divum: /
<Val. Fl. 8.338>	'transferet ergo meas in quae volet oppida dotes / Colchis?
<Val. Fl. 8.339>	et Haemonius nobis succedet adulter?
<Val. Fl. 8.340>	nec mihi tot magnos inter regesque procosque / profuerit prona haud dubii sententia patris?
<Val. Fl. 8.342>	an virtus praelata viri est et fortior ille, / quem sequitur?
<Val. Fl. 8.343>	iuungam igniferos sine carmine tauros / saevaque Echionii ferro sata persequar hydri.
<Val. Fl. 8.345>	hoc adeo interea specta de litore pugnas / amborum: victoris eris.
<Val. Fl. 8.346>	iam digna videbis / proelia, iamque illud carum caput ire cruenta / sub freta, semiviri nec murra corpus Achivi / sed pice, sed flammis et olentis sulphure crines.
<Val. Fl. 8.350>	vos modo vel solum hoc fluctus expellite corpus, / non te, Aeeta pater, generi aut, Sol magne, pudebit.
<Val. Fl. 8.352>	fallor?
<Val. Fl. 8.352>	an hos nobis magico nunc carmine ventos / ipsa movet diraque levat maria ardua lingua?
<Val. Fl. 8.354>	atque iterum Aesonides, iterum defenditur arte, / qua solet?
<Val. Fl. 8.355>	haut illi cantus et futile murmur / proderit.
<Val. Fl. 8.356>	ite, rates, et frangite virginis undam.'
<Val. Fl. 8.356>	dixit et intortis socio cum milite remis / prosilit; at fluctu puppis labefacta reverso / solvitur effunditque viros ipsumque minantem / tunc quoque et elata quaerentem litora dextra.
<Val. Fl. 8.361>	ibat et arma ferens et strictum naufragus ensem, / incipit et remos et quaerere transtra solutae / sparsa ratis maestasque altis intendere voces / puppibus; ast inter tantos succurrere fluctus / nulla potest aut ille †velit†, quotiensque propinquat, / tunc aliud rursus dirimit mare.
<Val. Fl. 8.366>	iam tamen errat / iamque abiit, fundoque iterum violentus ab imo / erigitur; sed fluctus adest magnoque sub altis / turbine figit aquis, et tandem virgine cessit.
<Val. Fl. 8.370>	Absyrtus visu maeret defixus acerbo.
<Val. Fl. 8.371>	heu quid agat?
<Val. Fl. 8.371>	qua vi portus et prima capessat / ostia?
<Val. Fl. 8.372>	qua possit Minyas invadere, clausos / quos videt agnoscitque fremens?
<Val. Fl. 8.373>	maria obvia contra / saevaque pugnat hiems totusque in vertice pontus.
<Val. Fl. 8.375>	abscessit tandem vanaque resedit ab ira / et tanta de clade ratis.
<Val. Fl. 8.376>	latus inde sinistrum / adversamque procul Peuces defertur in oram / cum sociis; gemino nam scinditur insula flexu / Danubii.
<Val. Fl. 8.379>	hac dudum Minyae Pagasaeaque puppis / in statione manent; illinc Aeetius heros / obsidet adversa tentoria Thessala classe / impatiens, pugnaeque datur non ulla potestas.
<Val. Fl. 8.383>	noctes atque dies vastis mare fluetibus inter / perfurit, expediant donec Iunonia sese / consilia atque aliquem bello ferat anxia finem / At Minyae tanti reputantes ultima belli / urgent et precibus cuncti fremituque fatigant / Aesoniden.
<Val. Fl. 8.388>	quid se externa pro virgine clausos / obiciat, quidve illa pati discrimina cogat?
<Val. Fl. 8.390>	respiceret pluresque animas maioraque fata / tot comitum, qui non furiis nec amore nefando / per freta, sed sola sese virtute sequantur.
<Val. Fl. 8.393>	an vero ut thalamis raptisque indulgeat unus / coniugiis?
<Val. Fl. 8.394>	id tempus enim.
<Val. Fl. 8.394>	sat vellera Grais, / et posse oblata componere virgine bellum.
<Val. Fl. 8.396>	quemque suas sinat ire domos, nec Mart.c
<Val. Fl. 8.396>	ruento / Europam atque Asiam prima haec committat Erinys.
<Val. Fl. 8.398>	namque datum hoc fatis trepidus supplexque canebat / Mopsus, ut in seros irent magis ista nepotes / atque alius lueret tam dira incendia raptor.
<Val. Fl. 8.401>	Ille trahens gemitum tantis ac vocibus impar, / quamquam iura deum et sacri sibi conscia pacti / religio dulcisque movent primordia taedae, / cunctatur mortemque cupit sociatmque pericli / cogitat / haut ultra sociis obsistere pergit.
<Val. Fl. 8.407>	haec ubi fixa viris, tempus fluctusque quietos / exspectant: ipsam interea, quid restet, amantem / ignorare sinunt decretaque tristia servant.
<Val. Fl. 8.410>	Sed miser ut vanos, veros ita saepe timores / versat amor fallique sinit nec virginis annos.
<Val. Fl. 8.412>	ac prior ipsa dolos et quamlibet intima sensit / non fidi iam signa viri nimiumque silentes / una omnes.
<Val. Fl. 8.414>	haut illa sui tamen immemor umquam / nec subitis turbata minis prior occupat unum / Aesoniden longeque trahit, mox talibus infit: /
<Val. Fl. 8.417>	'me quoque, vir, tecum Minyae, fortissima pubes, / nocte dieque movent.
<Val. Fl. 8.418>	liceat cognoscere tandem, / si modo Peliacae non sum captiva carinae / nec dominos decepta sequor consultaque vestra / fas audire mihi.
<Val. Fl. 8.421>	vereor, fidissime coniunx, / nil equidem; miserere tamen promissaque serva / usque ad Thessalicos saltem conubia portus / inque tua me sperne domo.
<Val. Fl. 8.424>	scis te mihi certe, / non socios iurasse tuos.
<Val. Fl. 8.425>	hi reddere forsan / fas habeant, tibi non eadem permissa potestas, / teque simul mecum ipsa traham; non sola reposcor / virgo nocens, atque hac pariter rate fugimus omnes.
<Val. Fl. 8.429>	an fratris te bella mei patriaeque biremes / terrificant magnoque impar urgeris ab hoste?
<Val. Fl. 8.431>	finge rates alias et adhuc maiora coire / agmina: nulla fides?
<Val. Fl. 8.432>	nullis ego digna periclis?
<Val. Fl. 8.433>	non merui mortemque tuam comitumque tuorum?
<Val. Fl. 8.434>	vellem equidem nostri tetigissent litora patris / te sine duxque illis alius quicumque fuisset: /
<Val. Fl. 8.436>	nunc remeant, meque ecce (nefas) et reddere possunt, / nec spes ulla super.
<Val. Fl. 8.437>	quin tu mea respice saltem / coasilia et nimio comitum ne cede timori.
<Val. Fl. 8.439>	credidit ardentes quis te tunc iungere tauros / posse?
<Val. Fl. 8.440>	quis ad saevi venturum templa draconis?
<Val. Fl. 8.441>	o utinam ergo meus pro te non omnia posset / atque aliquid dubitaret amor.
<Val. Fl. 8.442>	quin nunc quoque quaero / quid iubeas. — heu dure siles, magnumque minatur / nescio quid tuus iste pudor?
<Val. Fl. 8.444>	mene, optime quondam / Aesonide, me ferre preces et supplicis ora / fas erat?
<Val. Fl. 8.446>	haud hoc nunc genitor putat aut dare poenas / iam sceleris dominumque pati.'
<Val. Fl. 8.447>	sic fata parantem / reddere dicta virum furiata mente refugit / vociferans.
<Val. Fl. 8.449>	qualem Ogygias cum tollit in arces / Bacchus et Aoniis inlidit Thyada truncis, / talis erat talemque iugis se virgo ferebat / cuncta pavens: fugit infestos vibrantibus hastis / terrigenas, fugit ardentes exterrita tauros.
<Val. Fl. 8.454>	si Pagasas vel Peliacas hinc denique nubes / cerneret et tenui Tempe lucentia fumo, / hoc visu contenta mori.
<Val. Fl. 8.456>	tunc tota querellis / egeritur questuque dies, eademque sub astris / sola movet, maestis veluti nox illa sonaret / plena lupis quaterentque truces ieiuna leones / ora vel orbatae traherent suspiria vaccae.
<Val. Fl. 8.461>	procedit: non gentis honos, non ‹restat imago› / Solis avi, non barbaricae decor ille iuventae, / qualis erat, cum Chaonio radiantia trunco / vellera vexit ovans interque ingentia Graium / nomina Palladia virgo stetit altera prora.
<Val. Fl. 8.466>	haeret, et hinc praesens pudor, hinc decreta suorum / dura premunt.
<Val. Fl. 8.467>	utcumque tamen mulcere gementem / temptat et ipse gemens †et tempera dictis†: /
<Val. Fl. 8.469>	mene aliquid meruisse putas?
<Val. Fl. 8.469>	me talia velle ...'
