<Val. Fl. 1.1>	Prima deum magnis canimus freta pervia natis
<Val. Fl. 1.2>	fatidicamque ratem, Scythici quae Phasidis oras
<Val. Fl. 1.3>	ausa sequi mediosque inter iuga concita cursus
<Val. Fl. 1.4>	rumpere flammifero tandem consedit Olympo.
<Val. Fl. 1.5>	Phoebe, mone, si Cymaeae mihi conscia vatis
<Val. Fl. 1.6>	stat casta cortina domo, si laurea digna
<Val. Fl. 1.7>	fronte viret; tuque o, pelagi cui maior aperti
<Val. Fl. 1.8>	fama, Caledonius postquam tua carbasa vexit
<Val. Fl. 1.9>	Oceanus Phrygios prius indignatus Iulos,
<Val. Fl. 1.10>	eripe me populis et habenti nubila terrae,
<Val. Fl. 1.11>	sancte pater, veterumque fave veneranda canenti
<Val. Fl. 1.12>	facta virum. versam proles tua pandet Idumen
<Val. Fl. 1.13>	(namque potest ): Solymo nigrantem pulvere fratrem
<Val. Fl. 1.14>	spargentemque faces et in omni turre furentem.
<Val. Fl. 1.15>	ille tibi cultusque deum delubraque gentis
<Val. Fl. 1.16>	instituet, cum tu, genitor, lucebis ab omni
<Val. Fl. 1.17>	parte poli, neque iam Tyriis Cynosura carinis
<Val. Fl. 1.18>	certior aut Grais Helice servanda magistris,
<Val. Fl. 1.19>	sed tu signa dabis, sed te duce Graecia mittet
<Val. Fl. 1.20>	et Sidon Nilusque rates. nunc nostra serenus
<Val. Fl. 1.21>	orsa iuves, haec ut Latias vox impleat urbes.
<Val. Fl. 1.22>	Haemoniam primis Pelias frenabat ab annis,
<Val. Fl. 1.23>	iam gravis et longus populis metus: illius amnes
<Val. Fl. 1.24>	Ionium quicumque petunt, ille Othryn et Haemum
<Val. Fl. 1.25>	atque imum felix versabat vomere Olympum.
<Val. Fl. 1.26>	sed non ulla quies animo fratrisque paventi
<Val. Fl. 1.27>	progeniem divumque minas; hunc nam fore regi
<Val. Fl. 1.28>	exitio vatesque canunt pecudumque per aras
<Val. Fl. 1.29>	terrifici monitus iterant: super ipsius ingens
<Val. Fl. 1.30>	instat fama viri virtusque haut laeta tyranno.
<Val. Fl. 1.31>	ergo anteire metus iuvenemque exstinguere pergit
<Val. Fl. 1.32>	Aesonium letique vias ac tempora versat.
<Val. Fl. 1.33>	sed neque bella videt Graias neque monstra per urbes
<Val. Fl. 1.34>	ulla: Cleonaeo iam tempora clusus hiatu
<Val. Fl. 1.35>	Alcides; olim Lernae defensus ab angue
<Val. Fl. 1.36>	Areas, et ambobus iam cornua fracta iuvencis.
<Val. Fl. 1.37>	ira maris vastique placent discrimina ponti.
<Val. Fl. 1.38>	tum iuvenem tranquilla tuens nec fronte timendus
<Val. Fl. 1.39>	occupat et fictis dat vultum et pondera dictis.
<Val. Fl. 1.40>	'hanc mihi militiam, veterum quae pulchrior actis,
<Val. Fl. 1.41>	adnue daque animum. nostri de sanguine Phrixus
<Val. Fl. 1.42>	Cretheos ut patrias audis effugerit aras.
<Val. Fl. 1.43>	hunc ferus Aeetes, Scythiam Phasimque rigentem
<Val. Fl. 1.44>	qui colit (heu magni Solis pudor), hospita vina
<Val. Fl. 1.45>	
<Val. Fl. 1.46>	nil nostri divumque memor. non nuntia tantum
<Val. Fl. 1.47>	fama refert: ipsum iuvenem tam saeva gementem,
<Val. Fl. 1.48>	ipsum ego, cum serus fessos sopor alligat artus,
<Val. Fl. 1.49>	aspicio; lacera adsiduis namque illius umbra
<Val. Fl. 1.50>	questibus et magni numen maris excitat Helle.
<Val. Fl. 1.51>	si mihi quae quondam vires, vel pendere poenas
<Val. Fl. 1.52>	Colchida iam et regis caput hic atque arma videres.
<Val. Fl. 1.53>	olim annis ille ardor hebet, necdum mea proles
<Val. Fl. 1.54>	imperio et belli rebus matura marique.
<Val. Fl. 1.55>	tu, cui iam curaeque vigent animique viriles,
<Val. Fl. 1.56>	i, decus, et pecoris Nephelaei vellera Graio
<Val. Fl. 1.57>	redde tholo ac tantis temet dignare periclis.'
<Val. Fl. 1.58>	talibus hortatur iuvenem, propiorque iubenti
<Val. Fl. 1.59>	conticuit, certus Scythico concurrere ponto
<Val. Fl. 1.60>	Cyaneas, tantoque silet possessa dracone
<Val. Fl. 1.61>	vellera, multifidas regis quem filia linguas
<Val. Fl. 1.62>	vibrantem ex adytis cantu dapibusque vocabat
<Val. Fl. 1.63>	et dabat ex terno liventia mella veneno.
<Val. Fl. 1.64>	Mox taciti patuere doli nec vellera curae
<Val. Fl. 1.65>	esse viro, sed sese odiis immania cogi
<Val. Fl. 1.66>	in freta. qua iussos sed tandem quaerere Colchos
<Val. Fl. 1.67>	arte queat? nunc aerii plantaria vellet
<Val. Fl. 1.68>	Perseos aut curru saevos frenasse dracones
<Val. Fl. 1.69>	ardet, ut ignaras Cereris qui vomere terras
<Val. Fl. 1.70>	imbuit et flava quercum damnavit arista.
<Val. Fl. 1.71>	heu quid agat? populumne levem veterique tyranno
<Val. Fl. 1.72>	infensum atque olim miserantes Aesona patres
<Val. Fl. 1.73>	advocet? an socia Iunone et Pallade fretus
<Val. Fl. 1.74>	armisona superet magis et freta iussa capessat,
<Val. Fl. 1.75>	siqua operis tanti domito consurgere ponto
<Val. Fl. 1.76>	fama queat? tu sola animos mentesque peruris,
<Val. Fl. 1.77>	Gloria; te viridem videt immunemque senectae
<Val. Fl. 1.78>	Phasidis in ripa stantem iuvenesque vocantem.
<Val. Fl. 1.79>	tandem animi incertum confusaque pectora firmat
<Val. Fl. 1.80>	relligio, tendensque pias ad sidera palmas
<Val. Fl. 1.81>	'omnipotens regina', inquit 'quam, turbidus atro
<Val. Fl. 1.82>	aethere caeruleum quateret cum Iuppiter imbrem,
<Val. Fl. 1.83>	ipse ego praecipiti tumidum per Enipea nimbo
<Val. Fl. 1.84>	in campos et tuta tuli nec credere quivi
<Val. Fl. 1.85>	ante deam, quam te tonitru nutuque reposci
<Val. Fl. 1.86>	coniugis et subita raptam formidine vidi,
<Val. Fl. 1.87>	da Scythiam Phasimque mihi; tuque, innuba Pallas,
<Val. Fl. 1.88>	eripe me. vestris egomet tune vellera templis
<Val. Fl. 1.89>	illa dabo, dabit auratis et cornibus igni
<Val. Fl. 1.90>	colla pater, niveique greges altaria cingent.'
<Val. Fl. 1.91>	Accepere deae celerique per aethera lapsu
<Val. Fl. 1.92>	diversas petiere vias. in moenia pernix
<Val. Fl. 1.93>	Thespia et ad carum Tritonia devolat Argum.
<Val. Fl. 1.94>	moliri hunc puppem iubet et demittere ferro
<Val. Fl. 1.95>	robora, Peliacas et iam comes exit in umbras.
<Val. Fl. 1.96>	at Iuno Argolicas pariter Macetumque per urbes
<Val. Fl. 1.97>	spargit inexpertos temptare parentibus austros
<Val. Fl. 1.98>	Aesoniden; iam stare ratem remisque superbam
<Val. Fl. 1.99>	poscere quos revehat rebusque in saecula tollat.
<Val. Fl. 1.100>	Omnis avet quae iam bellis spectataque fama
<Val. Fl. 1.101>	turba ducum, primae seu quos in flore iuventae
<Val. Fl. 1.102>	temptamenta tenent necdum data copia rerum:
<Val. Fl. 1.103>	at quibus arvorum studiumque insontis aratri,
<Val. Fl. 1.104>	hos stimulant magnaque ratem per lustra viasque
<Val. Fl. 1.105>	visi laude canunt manifesto in lumine Fauni
<Val. Fl. 1.106>	silvarumque deae atque elatis cornibus Amnes.
<Val. Fl. 1.107>	Protinus Inachiis ultro Tirynthius Argis
<Val. Fl. 1.108>	advolat, Arcadio cuius flammata veneno
<Val. Fl. 1.109>	tela puer facilesque umeris gaudentibus arcus
<Val. Fl. 1.110>	gestat Hylas: velit ille quidem, sed dextera nondum
<Val. Fl. 1.111>	par oneri clavaeque capax. quos talibus amens
<Val. Fl. 1.112>	insequitur solitosque novat Saturnia questus:
<Val. Fl. 1.113>	'o utinam Graiae rueret non omne iuventae
<Val. Fl. 1.114>	in nova fata decus, nostrique Eurystheos haec nunc
<Val. Fl. 1.115>	iussa forent. imbrem et tenebras saevumque tridentem
<Val. Fl. 1.116>	iam iam ego et inviti torsissem coniugis ignem.
<Val. Fl. 1.117>	nune quoque nec socium nostrae columenve carinae
<Val. Fl. 1.118>	esse velim, Herculeis nec me umquam fidere fas sit
<Val. Fl. 1.119>	auxiliis comiti et tantum debere superbo.'
<Val. Fl. 1.120>	Dixit et Haemonias oculos detorquet ad undas.
<Val. Fl. 1.121>	fervere cuncta virum coetu, simul undique cernit
<Val. Fl. 1.122>	delatum nemus et docta resonare bipenni
<Val. Fl. 1.123>	litora; iam pinus gracili dissolvere lamna
<Val. Fl. 1.124>	Thespiaden iungique latus lentoque sequaces
<Val. Fl. 1.125>	molliri videt igne trabes, remisque paratis
<Val. Fl. 1.126>	Pallada velifero quaerentem bracchia malo.
<Val. Fl. 1.127>	constitit ut longo moles non pervia ponto
<Val. Fl. 1.128>	puppis, et ut tenues subiere latentia cerae
<Val. Fl. 1.129>	lumina, picturae varios superaddit honores.
<Val. Fl. 1.130>	hic sperata ... Tyrrheni tergore piscis
<Val. Fl. 1.131>	Peleos in thalamos vehitur Thetis; aequora delphin
<Val. Fl. 1.132>	corripit, illa sedet deiecta in lumina palla
<Val. Fl. 1.133>	nec love maiorem nasci suspirat Achillen.
<Val. Fl. 1.134>	hanc Panope Dotoque soror laetataque fluctu
<Val. Fl. 1.135>	prosequitur nitidis pariter Galatea lacertis
<Val. Fl. 1.136>	alta petens: Siculo revocat de litore Cyclops.
<Val. Fl. 1.137>	contra ignis viridique torus de fronde dapesque
<Val. Fl. 1.138>	vinaque et aequoreos inter cum coniuge divos
<Val. Fl. 1.139>	Aeacides, pulsatque chelyn post pocula Chiron.
<Val. Fl. 1.140>	parte alia Pholoe multoque insanus Iaccho
<Val. Fl. 1.141>	Rhoetus et Atracia subitae de virgine pugnae.
<Val. Fl. 1.142>	crateres mensaeque volant araeque deorum
<Val. Fl. 1.143>	poculaque, insignis veterum labor. optimus hasta
<Val. Fl. 1.144>	hic Peleus, hic ense furens agnoscitur Aeson;
<Val. Fl. 1.145>	fert gravis invito victorem Nestora tergo
<Val. Fl. 1.146>	Monychus, ardenti peragit Clanis Actora quercu;
<Val. Fl. 1.147>	nigro Nessus equo fugit, adclinisque tapetis
<Val. Fl. 1.148>	in mediis vacuo condit caput Hippasus auro.
<Val. Fl. 1.149>	Haec quamquam miranda viris stupet Aesone natus
<Val. Fl. 1.150>	et secum: 'heu miseros nostrum natosque patresque.
<Val. Fl. 1.151>	haccine nos animae faciles rate nubila contra
<Val. Fl. 1.152>	mittimur? in solum nunc saeviet Aesona pontus?
<Val. Fl. 1.153>	non iuvenem in casus eademnque pericula Acastum
<Val. Fl. 1.154>	abripiam? invisae Pelias freta tuta carinae
<Val. Fl. 1.155>	optet et exoret nostris cum matribus undas.'
<Val. Fl. 1.156>	Talia cunctanti laevum Iovis armiger aethra
<Val. Fl. 1.157>	advenit et validis fixam erigit unguibus agnam.
<Val. Fl. 1.158>	at procul e stabulis trepidi clamore sequuntur
<Val. Fl. 1.159>	pastores fremitusque canum; citus occupat auras
<Val. Fl. 1.160>	raptor et Aegaei super effugit alta profundi.
<Val. Fl. 1.161>	accipit augurium Aesonides laetusque superbi
<Val. Fl. 1.162>	tecta petit Peliae. Drior huic turn regia proles
<Val. Fl. 1.163>	advolat amplexus fraternaque pectora iungens.
<Val. Fl. 1.164>	ductor ait: 'non degeneres, ut reris, Acaste,
<Val. Fl. 1.165>	venimus ad questus: socium te iungere coeptis
<Val. Fl. 1.166>	est animus; neque enim Telamon aut Canthus et Idas
<Val. Fl. 1.167>	Tyndareusque puer mihi vellere dignior Helles.
<Val. Fl. 1.168>	o quantum terrae, quantum cognoscere caeli
<Val. Fl. 1.169>	permissum est, pelagus quantos aperimus in usus.
<Val. Fl. 1.170>	nunc forsan grave reris opus; sed laeta recurret
<Val. Fl. 1.171>	cum ratis et caram cum iam mihi reddet Iolcon,
<Val. Fl. 1.172>	quis pudor heu nostros tibi tune audire labores,
<Val. Fl. 1.173>	quam referam visas tua per suspiria gentes.'
<Val. Fl. 1.174>	Nec passus rex plura virum: 'sat multa parato
<Val. Fl. 1.175>	in quaecumque vocas; nec nos' ait 'optume, segnes
<Val. Fl. 1.176>	credideris patriisve magis confidere regnis
<Val. Fl. 1.177>	quam tibi, si primos duce te virtutis honoris
<Val. Fl. 1.178>	carpere fraternae sedeatque adcrescere famae.
<Val. Fl. 1.179>	quin ego, nequa metu nimio me cura parentis
<Val. Fl. 1.180>	impediat, fallam ignarum subitusque paratis
<Val. Fl. 1.181>	tunc adero, primas linquet cum puppis harenas.'
<Val. Fl. 1.182>	dixerat. ille animos promissaque talia laetus
<Val. Fl. 1.183>	accipit et gressus avidos ad litora vertit.
<Val. Fl. 1.184>	At ducis imperiis Minyae monituque frequentes
<Val. Fl. 1.185>	puppem umeris subeunt et tento poplite proni
<Val. Fl. 1.186>	decurrunt intrantque fretum. non clamor anhelis
<Val. Fl. 1.187>	nauticus aut blandus testudine defuit Orpheus.
<Val. Fl. 1.188>	tum laeti statuunt aras. tibi, rector aquarum,
<Val. Fl. 1.189>	summus honor, tibi caeruleis in litore vittis
<Val. Fl. 1.190>	et Zephyris Glaucoque bovem Thetidique iuvencam
<Val. Fl. 1.191>	deicit Ancaeus. non illo certior alter
<Val. Fl. 1.192>	pinguia letifera perfringere colla bipenni.
<Val. Fl. 1.193>	ipse ter aequoreo libans carchesia patri
<Val. Fl. 1.194>	sic ait Aesonides: 'o qui spumantia nutu
<Val. Fl. 1.195>	regna quatis terrasque salo complecteris omnes,
<Val. Fl. 1.196>	da veniam. scio me cunctis e gentibus unum
<Val. Fl. 1.197>	inlicitas temptare vias hiememque mereri:
<Val. Fl. 1.198>	sed non sponte feror, nec nunc mihi iungere montes
<Val. Fl. 1.199>	mens tamen aut summo deposcere fulmen Olympo.
<Val. Fl. 1.200>	ne Peliae te vota trahant: ille aspera iussa
<Val. Fl. 1.201>	repperit et Colchos in me luctumque meorum:
<Val. Fl. 1.202>	†illumetu tantum … non indignantibus undis
<Val. Fl. 1.203>	hoc caput accipias et pressam regibus alnum.'
<Val. Fl. 1.204>	sic fatus pingui cumulat libamine flammam.
<Val. Fl. 1.205>	Protulit ut crinem densis luctatus in extis
<Val. Fl. 1.206>	ignis et escendit salientia viscera tauri,
<Val. Fl. 1.207>	ecce sacer totusque dei per litora Mopsus
<Val. Fl. 1.208>	immanis visu vittamque comamque per auras
<Val. Fl. 1.209>	surgentem laurusque rotat. vox reddita tandem,
<Val. Fl. 1.210>	vox horrenda viris; tum facta silentia vati:
<Val. Fl. 1.211>	'heu quaenam aspicio. nostris modo concitus ausis
<Val. Fl. 1.212>	aequoreos vocat ecce deos Neptunus et ingens
<Val. Fl. 1.213>	concilium. fremere et legem defendere cuncti
<Val. Fl. 1.214>	hortantur. sic amplexu, sic pectora fratris,
<Val. Fl. 1.215>	Iuno, tene; tuque o puppem ne desere, Pallas:
<Val. Fl. 1.216>	nunc patrui nunc flecte minas. cessere ratemque
<Val. Fl. 1.217>	accepere mari. per quot discrimina rerum
<Val. Fl. 1.218>	expedior. subita cur pulcher harundine crines
<Val. Fl. 1.219>	velat Hylas? unde urna umeris niveosque per artus
<Val. Fl. 1.220>	caeruleae vestes? unde haec tibi vulnera, Pollux?
<Val. Fl. 1.221>	quantus 10 tumidis taurorum e naribus ignis?
<Val. Fl. 1.222>	tollunt se galeae sulcisque ex omnibus hastae
<Val. Fl. 1.223>	et iam iamque umeri. quem circum vellera Martem
<Val. Fl. 1.224>	aspicio? quaenam aligeris secat anguibus auras
<Val. Fl. 1.225>	caede madens? quos ense ferit? miser eripe parvos,
<Val. Fl. 1.226>	Aesonide. cerno et thalamos ardere iugales.'
<Val. Fl. 1.227>	Iamdudum... Minyas ambage ducemque
<Val. Fl. 1.228>	terrificat; sed enim contra Phoebeius Idmon,
<Val. Fl. 1.229>	non pallore viris, non ullo horrore comarum
<Val. Fl. 1.230>	terribilis, plenus fatis Phoeboque quieto,
<Val. Fl. 1.231>	cui genitor tribuit monitu praenoscere divum
<Val. Fl. 1.232>	omina, seu flammas seu lubrica comminus exta
<Val. Fl. 1.233>	seu plenum certis interroget aera pennis,
<Val. Fl. 1.234>	sic sociis Mopsoque canit: 'quantum augur Apollo
<Val. Fl. 1.235>	flammaque prima docet, praeduri plena laboris
<Val. Fl. 1.236>	cerno equidem, patiens sed quae ratis omnia vincet.
<Val. Fl. 1.237>	ingentes durate animae dulcesque parentum
<Val. Fl. 1.238>	tendite ad amplexus.' lacrimae cecidere canenti,
<Val. Fl. 1.239>	quod sibi iam clusos invenit in ignibus Argos.
<Val. Fl. 1.240>	Vix ea fatus erat, iungit cum talia ductor
<Val. Fl. 1.241>	Aesonius: 'superum quando consulta videtis,
<Val. Fl. 1.242>	o socii (quantisque datur spes maxima coeptis!)
<Val. Fl. 1.243>	vos quoque nunc vires animosque adferte paternos.
<Val. Fl. 1.244>	non mihi Thessalici pietas culpanda tyranni
<Val. Fl. 1.245>	suspective doli: deus haec, deus omine dextro
<Val. Fl. 1.246>	imperat; ipse suo voluit commercia mundo
<Val. Fl. 1.247>	Iuppiter et tantos hominum miscere labores.
<Val. Fl. 1.248>	ite, viri, mecum dubiisque evincite rebus,
<Val. Fl. 1.249>	quae meminisse iuvet nostrisque nepotibus instent.
<Val. Fl. 1.250>	hanc vero, socii, venientem litore laeti
<Val. Fl. 1.251>	dulcibus adloquiis ludoque educite noctem.'
<Val. Fl. 1.252>	paretur. molli iuvenes funduntur in alga,
<Val. Fl. 1.253>	conspicuusque toris Tirynthius. exta ministri
<Val. Fl. 1.254>	rapta simul veribus Cereremque dedere canistris.
<Val. Fl. 1.255>	Iamque aderat summo decurrens vertice Chiron
<Val. Fl. 1.256>	clamantemque patri procul ostendebat Achillen.
<Val. Fl. 1.257>	ut puer ad notas erectum Pelea voces
<Val. Fl. 1.258>	vidit et ingenti tendentem bracchia passu,
<Val. Fl. 1.259>	adsiluit caraque diu cervice pependit.
<Val. Fl. 1.260>	ilium nec valido spumantia pocula Baccho
<Val. Fl. 1.261>	sollicitant veteri nec conspicienda metallo
<Val. Fl. 1.262>	signa tenent; stupet in ducibus magnumque sonantes
<Val. Fl. 1.263>	haurit et Herculeo fert comminus ora leoni.
<Val. Fl. 1.264>	laetus at impliciti Peleus rapit oscula nati
<Val. Fl. 1.265>	suspiciensque polum 'placido si currere fluctu
<Val. Fl. 1.266>	Pelea vultis' ait 'ventosque optare ferentes,
<Val. Fl. 1.267>	hoc, superi, servate caput. tu cetera, Chiron,
<Val. Fl. 1.268>	da mihi. te parvus lituos et bella loquentem
<Val. Fl. 1.269>	miretur; sub te puerilia tela magistro
<Val. Fl. 1.270>	senator ferat et nostram festinet ad hastam.'
<Val. Fl. 1.271>	omnibus inde mero calor additus: ire per altum
<Val. Fl. 1.272>	magna mente volunt. Phrixi promittitur absens
<Val. Fl. 1.273>	yellus et auratis Argo reditura corymbis.
<Val. Fl. 1.274>	Sol ruit et totum Minyis laetantibus undae
<Val. Fl. 1.275>	deduxere diem. sparguntur litore curvo
<Val. Fl. 1.276>	lumina nondum ullis terras monstrantia nautis.
<Val. Fl. 1.277>	Thracius hie noctem dulci testudine vates
<Val. Fl. 1.278>	extrahit, ut steterit redimitus tempora vittis
<Val. Fl. 1.279>	Phrixus et iniustas contectus nubibus aras
<Val. Fl. 1.280>	fugerit Inoo linquens Athamanta Learcho;
<Val. Fl. 1.281>	aureus ut iuvenem miserantibus intulit undis
<Val. Fl. 1.282>	vector et adstrictis ut sedit cornibus Helle.
<Val. Fl. 1.283>	septem Aurora vias totidemque peregerat umbras
<Val. Fl. 1.284>	Luna polo, dirimique procul non aequore visa
<Val. Fl. 1.285>	coeperat a gemina discedere Sestos Abydo.
<Val. Fl. 1.286>	hic soror Aeoliden aevum mansura per omne
<Val. Fl. 1.287>	deserit, heu saevae nequiquam erepta novercae.
<Val. Fl. 1.288>	illa quidem fessis longe petit umida palmis
<Val. Fl. 1.289>	vellera, sed bibulas urgenti pondere vestes
<Val. Fl. 1.290>	unda trahit levique manus labuntur ab auro.
<Val. Fl. 1.291>	quis tibi, Phrixe, dolor, rapido cum concitus aestu
<Val. Fl. 1.292>	respiceres miserae clamantia virginis ora
<Val. Fl. 1.293>	extremasque manus sparsosque per aequora crines.
<Val. Fl. 1.294>	Iamque mero ludoque modus, positique quietis
<Val. Fl. 1.295>	conticuere toris; solus quibus ordine fusis
<Val. Fl. 1.296>	impatiens somni ductor manet. hunc gravis Aeson
<Val. Fl. 1.297>	et pariter vigil Alcimede spectantque tenentque
<Val. Fl. 1.298>	pleni oculos. illis placidi sermonis Iason
<Val. Fl. 1.299>	suggerit adfatus turbataque pectora mulcet.
<Val. Fl. 1.300>	mox, ubi victa gravi ceciderunt lumina somno,
<Val. Fl. 1.301>	visa coronatae fulgens tutela carinae
<Val. Fl. 1.302>	vocibus his instare duci: 'Dodonida quercum
<Val. Fl. 1.303>	Chaoniique vides famulam Iovis. aequora tecum
<Val. Fl. 1.304>	ingredior, nec fatidicis avellere silvis
<Val. Fl. 1.305>	me nisi promisso potuit Saturnia caelo.
<Val. Fl. 1.306>	tempus adest; age rumpe moras; dumque aequore toto
<Val. Fl. 1.307>	currimus, incertus si nubila duxerit aether,
<Val. Fl. 1.308>	iam nunc mitte metus fidens superisque mihique.'
<Val. Fl. 1.309>	dixerat. ille pavens, laeto quamquam omine divum,
<Val. Fl. 1.310>	prosiluit stratis. Minyas simul optulit omnis
<Val. Fl. 1.311>	alma novo crispans pelagus Tithonia Phoebo.
<Val. Fl. 1.312>	discurrunt transtris: hi celso cornua malo
<Val. Fl. 1.313>	expediunt, alii tonsas in marmore summo
<Val. Fl. 1.314>	praetemptant, prora funem legit Argus ab alta.
<Val. Fl. 1.315>	Increscunt matrum gemitus et fortia languent
<Val. Fl. 1.316>	corda patrum; longis flentes amplexibus haerent.
<Val. Fl. 1.317>	vox tamen Alcimedes planctus super eminet omnis.
<Val. Fl. 1.318>	femineis tantum illa furens ululatibus opstat,
<Val. Fl. 1.319>	obruat Idaeam quantum tuba Martia buxum,
<Val. Fl. 1.320>	fatur et haec: 'nate indignos aditure labores,
<Val. Fl. 1.321>	dividimur; nec ad hos animum componere casus
<Val. Fl. 1.322>	ante datum, sed bella tibi terrasque timebam.
<Val. Fl. 1.323>	vota aliis facienda deis. si fata reducunt
<Val. Fl. 1.324>	te mihi, si trepidis placabile matribus aequor,
<Val. Fl. 1.325>	possum equidem lucemque pati longumque timorem.
<Val. Fl. 1.326>	sin aliud Fortuna parat, miserere parentum,
<Val. Fl. 1.327>	Mors bona, dum metus est nec adhuc dolor. ei mihi, Colchos
<Val. Fl. 1.328>	unde ego et avecti timuissem vellera Phrixi?
<Val. Fl. 1.329>	quos iam mente dies, quam saeva insomnia curis
<Val. Fl. 1.330>	prospicio. quotiens raucos ad litoris ictus
<Val. Fl. 1.331>	deficiam Scythicum metuens pontumque polumque
<Val. Fl. 1.332>	nec de te credam nostris ingrata serenis.
<Val. Fl. 1.333>	da, precor, amplexus haesuraque verba relinque
<Val. Fl. 1.334>	auribus et dulci iam nunc preme lumina dextra.'
<Val. Fl. 1.335>	talibus Alcimede maeret; sed fortior Aeson
<Val. Fl. 1.336>	attollens dictis animos: 'o si mihi sanguis,
<Val. Fl. 1.337>	quantus erat, cum signiferum cratera minantem
<Val. Fl. 1.338>	non leviore Pholum manus haec compescuit auro,
<Val. Fl. 1.339>	primus in aeratis posuissem puppibus arma
<Val. Fl. 1.340>	concussoque ratem gauderem tollere remo.
<Val. Fl. 1.341>	sed patriae valuere preces auditaque magnis
<Val. Fl. 1.342>	vota deis: video nostro tot in aequore reges
<Val. Fl. 1.343>	teque ducem. tales, tales ego ducere suetus
<Val. Fl. 1.344>	atque sequi. nunc ille dies (det Iuppiter oro),
<Val. Fl. 1.345>	ille super, quo te Scythici regisque marisque
<Val. Fl. 1.346>	victorem atque umeros ardentem vellere rapto
<Val. Fl. 1.347>	accipiam cedamque tuae mea facta iuventae.'
<Val. Fl. 1.348>	sic ait. ille suo conlapsam pectore matrem
<Val. Fl. 1.349>	sustinuit magnaque senem cervice recepit.
<Val. Fl. 1.350>	Et iam finis erat. Zephyrumque ratemque morantis
<Val. Fl. 1.351>	solverat amplexus tristi tuba tertia signo.
<Val. Fl. 1.352>	dant remo sua quisque viri, dant nomina transtris.
<Val. Fl. 1.353>	hinc laevom Telamon pelagus tenet, altior inde
<Val. Fl. 1.354>	occupat Alcides aliud mare, cetera pubes
<Val. Fl. 1.355>	dividitur: celer Asterion, quem matre cadentem
<Val. Fl. 1.356>	Piresius gemino fovit pater amne Cometes,
<Val. Fl. 1.357>	segnior Apidani vires ubi sentit Enipeus.
<Val. Fl. 1.358>	nititur hinc Talaus fratrisque Leodocus urget
<Val. Fl. 1.359>	remo terga sui, quos nobile contulit Argos.
<Val. Fl. 1.360>	hinc quoque missus adest quamvis arcentibus Idmon
<Val. Fl. 1.361>	alitibus; sed turpe viro timuisse futura.
<Val. Fl. 1.362>	hic et Naubolides tortas consurgit in undas
<Val. Fl. 1.363>	Iphitus, hic patrium frangit Neptunius aequor
<Val. Fl. 1.364>	qui tenet undisonam Psamathen semperque patentem
<Val. Fl. 1.365>	Taenaron Euphemus, mollique a litore Pellae
<Val. Fl. 1.366>	Deucalion certus iaculis et comminus ense
<Val. Fl. 1.367>	nobilis Amphion, pariter quos edidit Hypso
<Val. Fl. 1.368>	nec potuit similes voluitve ediscere vultus.
<Val. Fl. 1.369>	tum valida Clymenus percusso pectore tonsa
<Val. Fl. 1.370>	frater et Iphiclus puppem trahit, et face saeva
<Val. Fl. 1.371>	in tua mox Danaos acturus saxa, Caphereu,
<Val. Fl. 1.372>	Nauplius, et tortum non a love fulmen Oileus
<Val. Fl. 1.373>	qui gemet, Euboicas nato stridente per undas,
<Val. Fl. 1.374>	quique Erymanthei sudantem pondere monstri
<Val. Fl. 1.375>	Amphitryoniaden Tegeaeo limine Cepheus
<Val. Fl. 1.376>	iuvit, et Amphidamas (at frater plenior actis
<Val. Fl. 1.377>	maluit Ancaeo vellus contingere Phrixi)
<Val. Fl. 1.378>	tectus et Eurytion servato colla capillo,
<Val. Fl. 1.379>	quem pater Aonias reducem tondebit ad aras.
<Val. Fl. 1.380>	te quoque Thessalicae, Nestor, rapit in freta puppis
<Val. Fl. 1.381>	fama, Mycenaeis olim qui candida velis
<Val. Fl. 1.382>	aequora et instantes mirabere mille magistros.
<Val. Fl. 1.383>	hic vates Phoebique fides non vana parentis
<Val. Fl. 1.384>	Mopsus, puniceo cui circumfusa cothurno
<Val. Fl. 1.385>	palla imos ferit alba pedes vittataque fronte
<Val. Fl. 1.386>	cassis et in summo laurus Peneia cono.
<Val. Fl. 1.387>	quin etiam Herculeo consurgit ab ordine Tydeus
<Val. Fl. 1.388>	Nelidesque Periclymenus, quem parva Methone
<Val. Fl. 1.389>	†felevis Elis equis et fluctibus obvius Aulon
<Val. Fl. 1.390>	caestibus adversos viderunt frangere vultus. —
<Val. Fl. 1.391>	Tu quoque Phrixeos remo, Poeantie, Colchos
<Val. Fl. 1.392>	bis Lemnon visure petis, nunc cuspide patris
<Val. Fl. 1.393>	inclitus, Herculeas olim moture sagittas.
<Val. Fl. 1.394>	proximus hinc Butes Actaeis dives ab oris;
<Val. Fl. 1.395>	innumeras nam claudit apes longaque superbus
<Val. Fl. 1.396>	fuscat nube diem, dum plenas nectare cellas
<Val. Fl. 1.397>	pandit et in dulcem reges dimittit Hymetton.
<Val. Fl. 1.398>	insequeris casusque tuos expressa, Phalere,
<Val. Fl. 1.399>	arma geris; patula nam lapsus ab arbore parvum
<Val. Fl. 1.400>	te quater ardenti tergo circumvenit anguis:
<Val. Fl. 1.401>	stat procul intendens dubium pater anxius arcum.
<Val. Fl. 1.402>	tune caelata metus alios gerit arma Eribotes . . .
<Val. Fl. 1.403>	nec Peleus fretus soceris et coniuge diva
<Val. Fl. 1.404>	defuit, ac prora splendet tua cuspis ab alta,
<Val. Fl. 1.405>	Aeacide: tantum haec aliis excelsior hastis,
<Val. Fl. 1.406>	quantum Peliacas in vertice vicerat ornos.
<Val. Fl. 1.407>	linquit et Actorides natum Chironis in antro,
<Val. Fl. 1.408>	ut socius caro pariter meditetur Achilli
<Val. Fl. 1.409>	fila lyrae pariterque leves puer incitet hastas, ...
<Val. Fl. 1.410>	discat eques placidi conscendere terga magistri ...
<Val. Fl. 1.411>	et quem fama genus non est decepta Lyaei
<Val. Fl. 1.412>	Phlias immissus patrios de vertice crines.
<Val. Fl. 1.413>	nec timet Ancaeum genetrix committere ponto,
<Val. Fl. 1.414>	plena tulit quem rege maris. securus in aequor
<Val. Fl. 1.415>	haut minus Erginus, proles Neptunia, fertur,
<Val. Fl. 1.416>	qui maris insidias, clarae qui sidera noctis
<Val. Fl. 1.417>	norit et e clausis quem destinet Aeolus antris,
<Val. Fl. 1.418>	non metuat cui regna ratis, cui tradere caelum
<Val. Fl. 1.419>	adsidua Tiphys vultum lassatus ab Arcto.
<Val. Fl. 1.420>	taurea vulnifico portat celer aspera plumbo
<Val. Fl. 1.421>	terga Lacon, saltem in vacuos ut bracchia ventos
<Val. Fl. 1.422>	spargat et Oebalium Pagaseia puppis alumnum
<Val. Fl. 1.423>	spectet securo celebrantem litora ludo.
<Val. Fl. 1.424>	oraque Thessalico melior contundere freno
<Val. Fl. 1.425>	vectorem pavidae Castor dum quaereret Helles,
<Val. Fl. 1.426>	passus Amyclaea pinguescere Cyllaron herba.
<Val. Fl. 1.427>	illis Taenario pariter tremit ignea fuco
<Val. Fl. 1.428>	purpura, quod gemina mater spectabile tela
<Val. Fl. 1.429>	duxit opus; bis Taygeton silvasque comantes
<Val. Fl. 1.430>	struxerat, Eurotan molli bis fuderat auro;
<Val. Fl. 1.431>	quemque suus sonipes niveo de stamine portat
<Val. Fl. 1.432>	et volat amborum patrius de pectore cycnus.
<Val. Fl. 1.433>	at tibi collectas solvit iam fibula vestes
<Val. Fl. 1.434>	ostenditque umeros fortes spatiumque superbi
<Val. Fl. 1.435>	pectoris Herculeis aequum, Meleagre, lacertis.
<Val. Fl. 1.436>	hinc numerosa phalanx, proles Cyllenia: certus
<Val. Fl. 1.437>	Aethalides subitas nervo redeunte sagittas
<Val. Fl. 1.438>	cogere; tu medios gladio bonus ire per hostes,
<Val. Fl. 1.439>	Euryte; nec patrio Minyis ignobilis usu,
<Val. Fl. 1.440>	nuntia verba ducis populis qui reddit, Echion.
<Val. Fl. 1.441>	sed non, Iphi, tuis Argo reditura lacertis
<Val. Fl. 1.442>	heu celerem Scythica te maesta relinquet harena
<Val. Fl. 1.443>	cessantemque tuo lugebit in ordine remum.
<Val. Fl. 1.444>	te quoque dant campi tanto pastore Pheraei
<Val. Fl. 1.445>	felices, Admete; tuis nam pendit in arvis
<Val. Fl. 1.446>	Delius, ingrato Steropen quod fuderat arcu.
<Val. Fl. 1.447>	a quotiens famulo notis soror obvia silvis
<Val. Fl. 1.448>	flevit, ubi Ossaeae captaret frigora quercus
<Val. Fl. 1.449>	perderet et pingui miseros Boebeide crines.
<Val. Fl. 1.450>	insurgit transtris et remo Nerea versat
<Val. Fl. 1.451>	Canthus, in Aeaeo volvet quem barbara cuspis
<Val. Fl. 1.452>	pulvere; at interea clari decus adiacet orbis,
<Val. Fl. 1.453>	quem genitor gestabat Abas: secat aurea fluctu
<Val. Fl. 1.454>	tegmina Chalcidicas fugiens Euripus harenas,
<Val. Fl. 1.455>	celsaque semiferum contorquens frena luporum
<Val. Fl. 1.456>	surgis ab ostrifero medius, Neptune, Geraesto.
<Val. Fl. 1.457>	at tibi Palladia pinu, Polypheme, revecto
<Val. Fl. 1.458>	ante urbem ardentis restat deprendere patris
<Val. Fl. 1.459>	reliquias, multum famulis pia iusta moratis,
<Val. Fl. 1.460>	si venias. breviore petit iam caerula remo
<Val. Fl. 1.461>	occupat et longe sua transtra novissimus Idas.
<Val. Fl. 1.462>	at frater magnos Lynceus servatur in usus,
<Val. Fl. 1.463>	quem tulit Arene, possit qui rumpere terras
<Val. Fl. 1.464>	et Styga transmisso tacitam deprendere visu.
<Val. Fl. 1.465>	fluctibus e mediis terras dabit ille magistro
<Val. Fl. 1.466>	et dabit astra rati, cumque aethera Iuppiter umbra
<Val. Fl. 1.467>	perdiderit, solus transibit nubila Lynceus.
<Val. Fl. 1.468>	quin et Cecropiae proles vacat Orithyiae,
<Val. Fl. 1.469>	temperet ut tremulos Zetes fraterque ceruchos.
<Val. Fl. 1.470>	nec vero Odrysius transtris impenditur Orpheus
<Val. Fl. 1.471>	aut pontum remo subigit, sed carmine tonsas
<Val. Fl. 1.472>	ire docet, summo passim ne gurgite pugnent.
<Val. Fl. 1.473>	donat et Iphiclo pelagus iuvenumque labores
<Val. Fl. 1.474>	Aesonides, fessum Phylace quem miserat aevo
<Val. Fl. 1.475>	non iam operum in partem, monitus sed tradat ut acres
<Val. Fl. 1.476>	magnorumque viros qui laudibus urat avorum.
<Val. Fl. 1.477>	Arge, tuae tibi cura ratis, te moenia doctum
<Val. Fl. 1.478>	Thespia Palladio dant munere; sors tibi, nequa
<Val. Fl. 1.479>	parte trahat tacitum puppis mare fissaque fluctu
<Val. Fl. 1.480>	vel pice vel molli conducere vulnera cera.
<Val. Fl. 1.481>	pervigil Arcadio Tiphys pendebat ab astro
<Val. Fl. 1.482>	Hagniades, felix stellis qui segnibus usum
<Val. Fl. 1.483>	et dedit aequoreos caelo duce tendere cursus.
<Val. Fl. 1.484>	Ecce per obliqui rapidum compendia montis
<Val. Fl. 1.485>	ductor avens laetusque dolis agnoscit Acastum
<Val. Fl. 1.486>	horrentem iaculis et parmae luce coruscum.
<Val. Fl. 1.487>	ille ubi se mediae per scuta virosque carinae
<Val. Fl. 1.488>	intulit, ardenti Aesonides retinacula ferro
<Val. Fl. 1.489>	abscidit; haut aliter saltus vastataque pernix
<Val. Fl. 1.490>	venator cum lustra fugit dominoque timentem
<Val. Fl. 1.491>	urget equum, teneras compressans pectore tigres,
<Val. Fl. 1.492>	quas astu rapuit pavido, dum saeva relictis
<Val. Fl. 1.493>	mater in adverso catulis venatur Amano.
<Val. Fl. 1.494>	it pariter propulsa ratis; stant litore matres
<Val. Fl. 1.495>	claraque vela oculis percussaque sole secuntur
<Val. Fl. 1.496>	scuta virum, donec iam celsior arbore pontus
<Val. Fl. 1.497>	immensusque ratem spectantibus abstulit aer.
<Val. Fl. 1.498>	Siderea tune arce pater pulcherrima Graium
<Val. Fl. 1.499>	coepta tuens tantamque operis consurgere molem
<Val. Fl. 1.500>	laetatur; patrii neque enim probat otia regni.
<Val. Fl. 1.501>	una omnes gaudent superi, venturaque mundo
<Val. Fl. 1.502>	tempora aquaeque vias cernunt sibi crescere Parcae.
<Val. Fl. 1.503>	sed non et Scythici genitor discrimine nati
<Val. Fl. 1.504>	intrepidus tales fundit Sol pectore voces:
<Val. Fl. 1.505>	'summie sator, cui nostra dies volventibus annis
<Val. Fl. 1.506>	tot peragit reficitque vices, tuane ista voluntas?
<Val. Fl. 1.507>	Graiaque nunc undis duce te nutuque secundo
<Val. Fl. 1.508>	it ratis? an meritos fas est mihi rumpere questus?
<Val. Fl. 1.509>	hoc metuens et nequa foret manus invida nato,
<Val. Fl. 1.510>	non mediae telluris opes, non improba legi
<Val. Fl. 1.511>	divitis arva plagae (teneant uberrima Teucer
<Val. Fl. 1.512>	et Libys et vestri Pelopis domus): horrida saevo
<Val. Fl. 1.513>	quae premis arva gelu strictosque insedimus amnes.
<Val. Fl. 1.514>	cederet his etiam et sese sine honore referret
<Val. Fl. 1.515>	ulterius, sed nube rigens ac nescia rerum
<Val. Fl. 1.516>	stat super et nostros iam zona reverberat ignes.
<Val. Fl. 1.517>	quid regio immanis, quid barbarus amnibus ullis
<Val. Fl. 1.518>	Phasis et aversis proles mea gentibus obstat?
<Val. Fl. 1.519>	quid Minyae meruere queri? num vellere Graio
<Val. Fl. 1.520>	vi potitur? profugo quin agmina iungere Phrixo
<Val. Fl. 1.521>	abnuit Inoas ultro nec venit ad aras,
<Val. Fl. 1.522>	imperii sed parte virum nataeque moratus
<Val. Fl. 1.523>	coningio videt e Graia nunc stirpe nepotes
<Val. Fl. 1.524>	et generos vocat et iunctas sibi sanguine terras.
<Val. Fl. 1.525>	flecte ratem motusque, pater, nec vulnere nostro
<Val. Fl. 1.526>	aequora pande viris: veteris sat conscia luctus
<Val. Fl. 1.527>	silva Padi et viso flentes genitore sorores.'
<Val. Fl. 1.528>	adfremit his quassatque caput qui vellera dono
<Val. Fl. 1.529>	Bellipotens sibi fixa videt, temptataque contra
<Val. Fl. 1.530>	Pallas et amborum gemuit Saturnia questus.
<Val. Fl. 1.531>	Tum genitor 'vetera haec nobis et condita pergunt
<Val. Fl. 1.532>	ordine cuncta suo rerumque a principe cursu
<Val. Fl. 1.533>	fixa manent; neque enim terris tum sanguis in ullis
<Val. Fl. 1.534>	noster erat, cum fata darem, iustique facultas
<Val. Fl. 1.535>	hinc mihi, cum varios struerem per saecula reges.
<Val. Fl. 1.536>	atque ego curarum repetam decreta mearum:
<Val. Fl. 1.537>	iam pridem regio, quae virginis aequor ad Helles
<Val. Fl. 1.538>	et Tanain tenus immenso descendit ab Euro,
<Val. Fl. 1.539>	undat equis floretque viris, nec tollere contra
<Val. Fl. 1.540>	ulla pares animos nomenque capessere bellis
<Val. Fl. 1.541>	ausa manus; sic fata, locos sic ipse fovebam.
<Val. Fl. 1.542>	adcelerat sed summa dies Asiamque labantem
<Val. Fl. 1.543>	linquimus et poscunt iam me sua tempora Grai.
<Val. Fl. 1.544>	inde meae quercus tripodesque animaeque parentum
<Val. Fl. 1.545>	hanc pelago misere manum. via facta per undas
<Val. Fl. 1.546>	perque hiemes, Bellona, tibi. nee vellera tantum
<Val. Fl. 1.547>	indignanda manent propiorque ex virgine rapta
<Val. Fl. 1.548>	ille dolor, sed nulla magis sententia menti
<Val. Fl. 1.549>	fixa meae: veniet Phrygia nam pastor ab Ida,
<Val. Fl. 1.550>	qui gemitus irasque pares et mutua Grais
<Val. Fl. 1.551>	dona ferat. quae classe dehinc effusa procorum
<Val. Fl. 1.552>	bella, quot ad Troiam flentes hiberna Mycenas,
<Val. Fl. 1.553>	quot proceres natosque deum, quae robora cernes
<Val. Fl. 1.554>	oppetere et magnis Asiam concedere fatis.
<Val. Fl. 1.555>	hinc Danaum de fine sedet gentesque fovebo
<Val. Fl. 1.556>	mox alias. pateant montes silvaeque lacusque
<Val. Fl. 1.557>	cunctaque claustra maris; spes et metus omnibus esto.
<Val. Fl. 1.558>	arbiter ipse locos terrenaque summa movendo
<Val. Fl. 1.559>	experiar, quaenam populis longissima cunctis
<Val. Fl. 1.560>	regna velim linquamque datas ubi certus habenas.'
<Val. Fl. 1.561>	tune oculos Aegaea refert ad caerula robur
<Val. Fl. 1.562>	Herculeum Ledaeque tuens genus atque ita fatur:
<Val. Fl. 1.563>	'tendite in astra, viri: mea primum regia mundo
<Val. Fl. 1.564>	Iapeti post bella trucis Phlegramque labores
<Val. Fl. 1.565>	imposuit: durum vobis iter et grave caeli
<Val. Fl. 1.566>	institui. sic ecce meus, sic orbe peracto
<Val. Fl. 1.567>	Liber et expertus terras remeavit Apollo.'
<Val. Fl. 1.568>	dixit et ingenti flammantem nubila sulco
<Val. Fl. 1.569>	direxit per inane facem, quae puppe propinqua
<Val. Fl. 1.570>	in bifidum discessit iter fratresque petivit
<Val. Fl. 1.571>	Tyndareos, placida et mediis in frontibus haesit
<Val. Fl. 1.572>	protinus amborum lumenque innoxia fundit
<Val. Fl. 1.573>	purpureum, miseris olim implorabile nautis.
<Val. Fl. 1.574>	Interea medio saevus permissa profundo
<Val. Fl. 1.575>	carbasa Pangaea Boreas speculatus ab arce
<Val. Fl. 1.576>	continuo Aeoliam Tyrrhenaque tendit ad antra
<Val. Fl. 1.577>	concitus. omne dei rapidis nemus ingemit alis,
<Val. Fl. 1.578>	strata Ceres, motusque niger sub praepete pontus.
<Val. Fl. 1.579>	aequore Trinacrio refugique a parte Pelori
<Val. Fl. 1.580>	stat rupes horrenda fretis: quot in aethera surgit
<Val. Fl. 1.581>	molibus, infernas totidem demissa sub undas.
<Val. Fl. 1.582>	nec scopulos aut antra minor iuxta altera tellus
<Val. Fl. 1.583>	cernitur. illam Acamans habitat nudusque Pyragmon,
<Val. Fl. 1.584>	has nimbi ventique domos et naufraga servat
<Val. Fl. 1.585>	tempestas. hinc in terras latumque profundum
<Val. Fl. 1.586>	est iter, hinc olim soliti miscere polumque
<Val. Fl. 1.587>	infelixque fretum (neque enim tune Aeolus illis
<Val. Fl. 1.588>	rector erat, Libya cum rumperet advena Calpen
<Val. Fl. 1.589>	Oceanus, cum flens Siculos Oenotria fines
<Val. Fl. 1.590>	perderet et mediis intrarent montibus undae),
<Val. Fl. 1.591>	intonuit donec pavidis ex aethere ventis
<Val. Fl. 1.592>	omnipotens regemque dedit, quem iussa vereri
<Val. Fl. 1.593>	saeva cohors: vix monte chalybs iterataque muris
<Val. Fl. 1.594>	saxa domant Euros. cum iam prohibere frementum
<Val. Fl. 1.595>	ora nequit, rex tune aditus et claustra refringit
<Val. Fl. 1.596>	ipse volens placatque data fera murmura porta.
<Val. Fl. 1.597>	nuntius hunc solio Boreas proturbat ab alto:
<Val. Fl. 1.598>	'Pangaea quod ab arce nefas' ait, 'Aeole, vidi.
<Val. Fl. 1.599>	Graia novam ferro molem commenta iuventus
<Val. Fl. 1.600>	pergit et ingenti gaudens domat aequora velo,
<Val. Fl. 1.601>	nec mihi libertas imis freta tollere harenis,
<Val. Fl. 1.602>	qualis eram nondum vinclis et carcere clausus.
<Val. Fl. 1.603>	hinc animi structaeque viris fiducia puppis,
<Val. Fl. 1.604>	quod Borean sub rege vident. da mergere Graios
<Val. Fl. 1.605>	insanamque ratem: nil me mea pignora tangunt,
<Val. Fl. 1.606>	tantum hominum compesce minas, dum litora iuxta
<Val. Fl. 1.607>	Thessala necdum aliae viderunt carbasa terrae.'
<Val. Fl. 1.608>	Dixerat. at cuncti fremere intus et aequora venti
<Val. Fl. 1.609>	poscere. tum validam contorto turbine portam
<Val. Fl. 1.610>	impulit Hippotades. fundunt se carcere laeti
<Val. Fl. 1.611>	Thraces equi Zephyrusque et nocti concolor alas
<Val. Fl. 1.612>	nimborum cum prole Notus crinemque procellis
<Val. Fl. 1.613>	hispidus et multa flavus caput Eurus harena;
<Val. Fl. 1.614>	induxere hiemem raucoque ad litora tractu
<Val. Fl. 1.615>	unanimi freta curva ferunt nec sola tridentis
<Val. Fl. 1.616>	regna movent: vasto pariter ruit igneus aether
<Val. Fl. 1.617>	cum tonitru piceoque premit nox omnia caelo.
<Val. Fl. 1.618>	excussi manibus remi, conversaque frontem
<Val. Fl. 1.619>	puppis in oblicum resonos latus accipit ictus,
<Val. Fl. 1.620>	vela super tremulum subitus volitantia malum
<Val. Fl. 1.621>	turbo rapit. qui tum Minyis trepidantibus horror,
<Val. Fl. 1.622>	cum picei fulsere poli pavidamque coruscae
<Val. Fl. 1.623>	ante ratem cecidere faces, antemnaque laevo
<Val. Fl. 1.624>	prona dehiscentem cornu cum sustulit undam.
<Val. Fl. 1.625>	non hiemem missosque putant consurgere ventos
<Val. Fl. 1.626>	ignari, sed tale fretum. turn murmure maesto:
<Val. Fl. 1.627>	'hoc erat inlicitas temerare rudentibus undas
<Val. Fl. 1.628>	quod nostri timuere patres. vix litore puppem
<Val. Fl. 1.629>	solvimus, et quanto fremitu se sustulit Aegon.
<Val. Fl. 1.630>	hoccine Cyaneae concurrunt aequore cautes?
<Val. Fl. 1.631>	tristius an miseris superest mare? linquite, terrae,
<Val. Fl. 1.632>	spem pelagi sacrosque iterum seponite fluctus.'
<Val. Fl. 1.633>	haec iterant segni flentes occumbere leto.
<Val. Fl. 1.634>	magnanimus spectat pharetras et inutile robur
<Val. Fl. 1.635>	Amphitryoniades; miscent suprema paventes
<Val. Fl. 1.636>	verba alii iunguntque manus atque ora fatigant
<Val. Fl. 1.637>	aspectu in misero toti, cum protinus alnus
<Val. Fl. 1.638>	solvitur et vasto puppis mare sorbet hiatu.
<Val. Fl. 1.639>	illam huc atque illuc nunc torquens verberat Eurus,
<Val. Fl. 1.640>	nunc stridens Zephyris aufert Notus; undique fervent
<Val. Fl. 1.641>	aequora, cum subitus trifida Neptunus in hasta
<Val. Fl. 1.642>	caeruleum fundo caput extulit. 'hanc mihi Pallas
<Val. Fl. 1.643>	et soror hanc' inquit 'mulcens mea pectora fletu
<Val. Fl. 1.644>	abstulerint; veniant Phariae Tyriaeque carinae
<Val. Fl. 1.645>	permissumque putent. quotiens mox rapta videbo
<Val. Fl. 1.646>	vela Notis plenasque malis clamoribus undas.
<Val. Fl. 1.647>	non meus Orion aut saevus Pliade Taurus
<Val. Fl. 1.648>	mortis causa novae. miseris tu gentibus, Argo,
<Val. Fl. 1.649>	fata paras, nec iam merito tibi, Tiphy, quietum
<Val. Fl. 1.650>	ulla parens volet Elysium manesque piorum.'
<Val. Fl. 1.651>	haec ait et pontum pater ac turbata reponit
<Val. Fl. 1.652>	litora depellitque Notos, quos caerulus horror
<Val. Fl. 1.653>	et madido gravis unda sinu longeque secutus
<Val. Fl. 1.654>	imber ad Aeoliam tendunt simul aequore portam.
<Val. Fl. 1.655>	emicuit reserata dies caelumque resolvit
<Val. Fl. 1.656>	arcus et in summos redierunt nubila montes.
<Val. Fl. 1.657>	iam placidis ratis exstat aquis, quam gurgite ab imo
<Val. Fl. 1.658>	et Thetis et magnis Nereus socer erigit ulnis.
<Val. Fl. 1.659>	ergo umeros ductor sacro velatur amictu
<Val. Fl. 1.660>	Aesoniamque capit pateram, quam munere gaudens
<Val. Fl. 1.661>	liquerat hospitio pharetrasque rependerat auro
<Val. Fl. 1.662>	Salmoneus, nondum ille furens, qui fingeret alti
<Val. Fl. 1.663>	quadrifida trabe tela Iovis contraque ruenti
<Val. Fl. 1.664>	aut Athon aut Rhodopen maestae nemora ardua Pisae
<Val. Fl. 1.665>	aemulus et miseros ipse ureret Elidis agros.
<Val. Fl. 1.666>	hac pelago libat latices et talibus infit:
<Val. Fl. 1.667>	'di, quibus undarum tempestatisque sonorae
<Val. Fl. 1.668>	imperium et magno penitus par regia caelo,
<Val. Fl. 1.669>	tuque fretum divosque pater sortite biformes,
<Val. Fl. 1.670>	seu casus nox ista fuit seu volvitur axis,
<Val. Fl. 1.671>	ut superum sic claret opus, tollique vicissim
<Val. Fl. 1.672>	pontus habet, seu te subitae nova puppis imago
<Val. Fl. 1.673>	armorumque hominumque truces consurgere in iras
<Val. Fl. 1.674>	impulit, haec luerim satis et tua numina, rector,
<Val. Fl. 1.675>	iam fuerint meliora mihi. da reddere terris
<Val. Fl. 1.676>	has animas patriaeque amplecti limina portae.
<Val. Fl. 1.677>	tum quocumque loco meritas tibi plurimus aras
<Val. Fl. 1.678>	pascit honos, ubicumque rotis horrendus equisque
<Val. Fl. 1.679>	stas, pater, atque ingens utrimque fluentia Triton
<Val. Fl. 1.680>	frena tenet, tantus nostras condere per urbes.'
<Val. Fl. 1.681>	dixerat haec. oritur clamor dextraeque sequuntur
<Val. Fl. 1.682>	verba ducis. sic cum stabulis et messibus ingens
<Val. Fl. 1.683>	ira deum et Calabri populator Sirius arvi
<Val. Fl. 1.684>	incubuit, coit agrestum manus anxia priscum
<Val. Fl. 1.685>	in nemus, et miseris dictat pia vota sacerdos.
<Val. Fl. 1.686>	ecce autem molli Zephyros descendere lapsu
<Val. Fl. 1.687>	aspiciunt; volat immissis cava pinus habenis
<Val. Fl. 1.688>	infinditque salum et spumas vomit aere tridenti:
<Val. Fl. 1.689>	Tiphys agit tacitique sedent ad iussa ministri;
<Val. Fl. 1.690>	qualiter ad summi solium Iovis omnia circum
<Val. Fl. 1.691>	prona parata deo, ventique imbresque nivesque
<Val. Fl. 1.692>	fulguraque et tonitrus et adhuc in fontibus amnes.
<Val. Fl. 1.693>	At subitus curaque ducem metus acrior omni
<Val. Fl. 1.694>	mensque mali praesaga quatit, quod regis adortus
<Val. Fl. 1.695>	progeniem raptoque dolis crudelis Acasto
<Val. Fl. 1.696>	cetera nuda neci medioque in crimine patrem
<Val. Fl. 1.697>	liquerit ac nullis inopem vallaverit armis,
<Val. Fl. 1.698>	ipse procul nunc tuta tenens; ruat omnis in illum
<Val. Fl. 1.699>	quippe furor. nec vana pavet trepidatque futuris.
<Val. Fl. 1.700>	Saevit atrox Pelias inimicaque vertice ab alto
<Val. Fl. 1.701>	vela videt nee qua se ardens effundere possit.
<Val. Fl. 1.702>	nil animi, nil regna iuvant; fremit obice ponti
<Val. Fl. 1.703>	clausa cohors telisque salum facibusque coruscat.
<Val. Fl. 1.704>	haut secus, aerisona volucer cum Daedalus ora
<Val. Fl. 1.705>	prosiluit iuxtaque comes brevioribus alis,
<Val. Fl. 1.706>	nube nova linquente domos, Minoia frustra
<Val. Fl. 1.707>	infremuit manus et visu lassatur inani
<Val. Fl. 1.708>	omnis eques plenisque redit Gortyna pharetris.
<Val. Fl. 1.709>	quin etiam in thalamis primoque in limine Acasti
<Val. Fl. 1.710>	fusus humo iuvenis gressus et inania signa
<Val. Fl. 1.711>	ore premit sparsisque legens vestigia canis
<Val. Fl. 1.712>	'te quoque iam maesti forsan genitoris imago,
<Val. Fl. 1.713>	nate', ait 'et luctus subeunt suspiria nostri,
<Val. Fl. 1.714>	iamque dolos circumque trucis discrimina leti
<Val. Fl. 1.715>	mille vides. qua te, infelix, quibus insequar oris?
<Val. Fl. 1.716>	non Scythicas ferus ille domos nec ad ostia Ponti
<Val. Fl. 1.717>	tendit iter, falsae sed captum laudis amore
<Val. Fl. 1.718>	te, puer, in nostrae durus tormenta senectae
<Val. Fl. 1.719>	nune lacerat. celsis an si freta puppibus essent
<Val. Fl. 1.720>	pervia, non ultro iuvenes classemque decissem?
<Val. Fl. 1.721>	o domus, o freti nequiquam prole penates.'
<Val. Fl. 1.722>	dixit et extemplo furiis iraque minaci
<Val. Fl. 1.723>	terribilis: 'sunt hic etiam tua vulnera, praedo,
<Val. Fl. 1.724>	sunt lacrimae carusque parens.' simul aedibus altis
<Val. Fl. 1.725>	itque reditque fremens rerumque asperrima versat:
<Val. Fl. 1.726>	Bistonas ad meritos cum cornua saeva Thyoneus
<Val. Fl. 1.727>	torsit et infelix iam mille furoribus Haemus,
<Val. Fl. 1.728>	iam Rhodopes nemora alta gemunt, talem incita longis
<Val. Fl. 1.729>	porticibus coniunxque fugit natique Lycurgum.
<Val. Fl. 1.730>	Tartareo turn sacra Iovi Stygiisque ferebat
<Val. Fl. 1.731>	manibus Alcimede tanto super auxia nato,
<Val. Fl. 1.732>	siquid ab excitis melius praenosceret umbris.
<Val. Fl. 1.733>	ipsum etiam curisque parem talesque prementem
<Val. Fl. 1.734>	corde metus ducit, facilem tamen, Aesona coniunx.
<Val. Fl. 1.735>	in scrobibus cruor et largus Phlegethontis aperti
<Val. Fl. 1.736>	stagnat honos, saevoque vocat grandaeva tumultu
<Val. Fl. 1.737>	Thessalis exanimes atavos magnaeque nepotem
<Val. Fl. 1.738>	Pleiones. et iam tenues ad carmina vultus
<Val. Fl. 1.739>	extulerat maestosque tuens natumque nurumque
<Val. Fl. 1.740>	talia libato pandebat sanguine Cretheus:
<Val. Fl. 1.741>	'mitte metus, volat ille mari quantumque propinquat,
<Val. Fl. 1.742>	iam magis atque magis variis stupet Aea deorum
<Val. Fl. 1.743>	prodigiis quatiuntque truces oracula Colchos.
<Val. Fl. 1.744>	heu quibus ingreditur fatis, qui gentibus horror
<Val. Fl. 1.745>	pergit. mox Scythiae spoliis nuribusque superbus
<Val. Fl. 1.746>	adveniet; cuperem ipse graves turn rumpere terras.
<Val. Fl. 1.747>	sed tibi triste nefas fraternaque turbidus arma
<Val. Fl. 1.748>	rex parat et saevos irarum concipit ignes.
<Val. Fl. 1.749>	quin rapis hine animam et famulos citus effugis artus?
<Val. Fl. 1.750>	i, meus es, iam te in lucos pia turba silentum
<Val. Fl. 1.751>	secretisque ciet volitans pater Aeolus arvis.'
<Val. Fl. 1.752>	Horruits interea famulum clamore supremo
<Val. Fl. 1.753>	maesta domus, regemque fragor per moenia differt
<Val. Fl. 1.754>	mille ciere manus et iam dare iussa vocatis.
<Val. Fl. 1.755>	flagrantes aras vestemque nemusque sacerdos
<Val. Fl. 1.756>	praecipitat, subitisque pavens circumspicit Aeson,
<Val. Fl. 1.757>	quid moveat. quam multa leo cunctatus in arta
<Val. Fl. 1.758>	mole virum rictuque genas et lumina pressit,
<Val. Fl. 1.759>	sic curae subiere ducem, ferrumne capessat
<Val. Fl. 1.760>	imbelle atque aevi senior gestamina primi
<Val. Fl. 1.761>	an patres regnique acuat mutabile vulgus.
<Val. Fl. 1.762>	contra effusa manus haerensque in pectore coniunx
<Val. Fl. 1.763>	'me quoque' ait 'casus comitem quicumque propinquat
<Val. Fl. 1.764>	accipies, nec fata traham natumque videbo
<Val. Fl. 1.765>	te sine, sat caeli patiens, cum prima per altum
<Val. Fl. 1.766>	vela dedit, potui quae tantum ferre dolorem.'
<Val. Fl. 1.767>	talia per lacrimas. et iam circumspicit Aeson,
<Val. Fl. 1.768>	praeveniat quo fine minas, quae fata capessat
<Val. Fl. 1.769>	digna satis: magnos obitus natumque domumque
<Val. Fl. 1.770>	et genus Aeolium pugnataque poscere bella.
<Val. Fl. 1.771>	est etiam ante oculos aevi rudis altera proles,
<Val. Fl. 1.772>	ingentes animos et fortia discere facta
<Val. Fl. 1.773>	quem velit atque olim leti meminisse paterni.
<Val. Fl. 1.774>	ergo sacra novat. veteris sub nocte cupressi
<Val. Fl. 1.775>	sordidus et multa pallens ferrugine taurus
<Val. Fl. 1.776>	stabat adhuc, cui caeruleae per cornua vittae
<Val. Fl. 1.777>	et taxi frons hirta comis; ipse aeger anhelans
<Val. Fl. 1.778>	impatiensque loci visaque exterritus umbra.
<Val. Fl. 1.779>	hunc sibi praecipuum gentis de more nefandae
<Val. Fl. 1.780>	Thessalis in seros Ditis servaverat usus:
<Val. Fl. 1.781>	tergeminam cum placat eram Stygiasque supremo
<Val. Fl. 1.782>	obsecrat igne domos, iam iam exorabile retro
<Val. Fl. 1.783>	carmen agens; neque enim ante leves niger avehit umbras
<Val. Fl. 1.784>	portitor, et vinctae primis stant faucibus Orci.
<Val. Fl. 1.785>	illum ubi terrificis superesse in tempore sacris
<Val. Fl. 1.786>	conspexit, statuit leto supremaque fatur
<Val. Fl. 1.787>	ipse manu tangens damnati cornua tauri:
<Val. Fl. 1.788>	'vos, quibus imperium Iovis et non segne peractum
<Val. Fl. 1.789>	lucis iter, mihi conciliis, mihi cognita bellis
<Val. Fl. 1.790>	nomina magnorum fama sacrata nepotum;
<Val. Fl. 1.791>	tuque, excite parens umbris, ut nostra videres
<Val. Fl. 1.792>	funera et oblitos superum paterere dolores,
<Val. Fl. 1.793>	da placidae mihi sedis iter meque hostia vestris
<Val. Fl. 1.794>	conciliet praemissa locis. tu, nuntia sontum
<Val. Fl. 1.795>	virgo Iovi, terras oculis quae prospicis aequis,
<Val. Fl. 1.796>	ultricesque deae Fasque et grandaeva Furorum
<Val. Fl. 1.797>	poena parens, meritis regis succedite tectis
<Val. Fl. 1.798>	et saevas inferte faces. sacer effera raptet
<Val. Fl. 1.799>	corda pavor; nee sola mei gravia adfore nati
<Val. Fl. 1.800>	arma ratemque putet: classes et Pontica signa
<Val. Fl. 1.801>	atque indignatos temerato litore reges
<Val. Fl. 1.802>	mente agitet semperque metu decurrat ad undas
<Val. Fl. 1.803>	arena ciens; mors sera viam temptataque claudat
<Val. Fl. 1.804>	effugia et nostras nequeat praecurrere diras,
<Val. Fl. 1.805>	sed reduces iam iamque viros auroque coruscum
<Val. Fl. 1.806>	cernat iter. stabo insultans et ovantia contra
<Val. Fl. 1.807>	ora manusque feram. tum, vobis siquod inausum
<Val. Fl. 1.808>	arcanumque nefas et adhuc incondita leti
<Val. Fl. 1.809>	sors superest, date fallaci pudibunda senectae
<Val. Fl. 1.810>	exitia indecoresque obitus. non Marte nec armis
<Val. Fl. 1.811>	aut nati, precor, ille mei dignatus ut umquam
<Val. Fl. 1.812>	ense cadat; quae fida manus, quae cara suorum
<Val. Fl. 1.813>	diripiat laceretque senem nec membra sepulchro
<Val. Fl. 1.814>	contegat. haec noster de rege piacula sanguis
<Val. Fl. 1.815>	sumat et heu cunctae quas misit in aequora gentes.' —
<Val. Fl. 1.816>	adstitit et nigro fumantia pocula tabo
<Val. Fl. 1.817>	contigit ipsa gravi Furiarum maxima dextra;
<Val. Fl. 1.818>	illi avide exceptum pateris hausere cruorem.
<Val. Fl. 1.819>	Fit fragor; inrumpunt foribus qui saeva ferebant
<Val. Fl. 1.820>	imperia et strictos iussis regalibus enses.
<Val. Fl. 1.821>	in media iam morte senes suffectaque leto
<Val. Fl. 1.822>	lumina et undanti revomentes veste cruorem
<Val. Fl. 1.823>	conspiciunt; primoque rudem sub limine rerum
<Val. Fl. 1.824>	te, puer, et visa pallentem morte parentum
<Val. Fl. 1.825>	diripiunt adduntque tuis. procul horruit Aeson
<Val. Fl. 1.826>	excedens memoremque tulit sub nubibus umbram.
<Val. Fl. 1.827>	Cardine sub nostro rebusque abscissa supernis
<Val. Fl. 1.828>	Tartarei sedet aula patris, non illa ruenti
<Val. Fl. 1.829>	accessura polo, victam si volvere molem
<Val. Fl. 1.830>	ingenti †iacet ore Chaos, quod pondere fessam
<Val. Fl. 1.831>	materiem lapsumque queat consumere mundum.
<Val. Fl. 1.832>	hic geminae aeternum portae, quarum altera dura
<Val. Fl. 1.833>	semper lege patens populos regesque receptat;
<Val. Fl. 1.834>	ast aliam temptare nefas et tendere contra:
<Val. Fl. 1.835>	rara et sponte patet, siquando pectore ductor
<Val. Fl. 1.836>	vulnera nota gerens, galeis praefixa rotisque
<Val. Fl. 1.837>	cui domus aut studium mortales pellere curas,
<Val. Fl. 1.838>	culta fides, longe metus atque ignota cupido,
<Val. Fl. 1.839>	seu venit in vittis castaque in veste sacerdos.
<Val. Fl. 1.840>	quos omnes lenis plantis et lampada quassans
<Val. Fl. 1.841>	progenies Atlantis agit. lucet via late
<Val. Fl. 1.842>	igne dei, donee silvas et amoena piorum
<Val. Fl. 1.843>	deveniant camposque, ubi sol totumque per annum
<Val. Fl. 1.844>	durat aprica dies thiasique chorique virorum
<Val. Fl. 1.845>	carminaque et quorum populis iam nulla cupido.
<Val. Fl. 1.846>	has pater in sedes aeternaque moenia natum
<Val. Fl. 1.847>	inducitque nurum. tum porta quanta sinistra
<Val. Fl. 1.848>	poena docet maneat Pelian, quo limine monstrat.
<Val. Fl. 1.849>	mirantur tantos strepitus turbamque ruentem
<Val. Fl. 1.850>	et loca et infernos almae virtutis honores.
<Val. Fl. 2.1>	Interea scelerum luctusque ignarus Iason
<Val. Fl. 2.2>	alta secat; neque enim patrios cognoscere casus
<Val. Fl. 2.3>	Iuno sinit, mediis ardens ne flectat ab undis
<Val. Fl. 2.4>	ac temere in Pelian et adhuc obstantia regis
<Val. Fl. 2.5>	fata ruat placitosque deis ne deserat actus.
<Val. Fl. 2.6>	Iamque fretis summas aequatum Pelion ornos
<Val. Fl. 2.7>	templaque Tisaeae mergunt obliqua Dianae;
<Val. Fl. 2.8>	iam Sciathos subsedit aquis, iam longa recessit
<Val. Fl. 2.9>	Sepias; attollit tondentes pabula Magnes
<Val. Fl. 2.10>	campus equos: vidisse putant Dolopeia busta
<Val. Fl. 2.11>	intrantemque Amyron curvas quaesita per oras
<Val. Fl. 2.12>	aequora, flumineo cuius redeuntia vento
<Val. Fl. 2.13>	vela legunt; remis insurgitur. inde salutant
<Val. Fl. 2.14>	Eurymenas; recipit velumque fretumque reversus
<Val. Fl. 2.15>	auster, et in nubem Minyis repetentibus altum
<Val. Fl. 2.16>	Ossa redit. metus ecce deum damnataque bello
<Val. Fl. 2.17>	Pallene, circumque vident immania monstra
<Val. Fl. 2.18>	terrigenum caelo quondam adversata gigantum,
<Val. Fl. 2.19>	quos scopulis trabibusque parens miserata iugisque
<Val. Fl. 2.20>	induit et versos exstruxit in aethera montes.
<Val. Fl. 2.21>	quisque suas in rupe minas pugnamque metusque
<Val. Fl. 2.22>	servat adhuc; quatit ipse hiemes et torquet ab alto
<Val. Fl. 2.23>	fulmina crebra pater; scopulis sed maximus illis
<Val. Fl. 2.24>	horror abest, Sicula pressus tellure Typhoeus.
<Val. Fl. 2.25>	hunc profugum et sacras revomentem pectore flammas,
<Val. Fl. 2.26>	ut memorant, prensum ipse comis Neptunus in altum
<Val. Fl. 2.27>	abstulit implicuitque vadis totiensque cruenta
<Val. Fl. 2.28>	mole resurgentem torquentemque anguibus undas
<Val. Fl. 2.29>	Sicanium dedit usque fretum cumque urbibus Aetnam
<Val. Fl. 2.30>	intulit ora premens. trux ille eiectat adesi
<Val. Fl. 2.31>	fundamental iugi; pariter tune omnis anhelat
<Val. Fl. 2.32>	Trinacria, iniectam fesso dum pectore molem
<Val. Fl. 2.33>	commovet experiens gemituque reponit inani.
<Val. Fl. 2.34>	Iamque Hyperionius metas maris urget Hiberi
<Val. Fl. 2.35>	currus et evectae prono laxantur habenae
<Val. Fl. 2.36>	aethere, cum palmas Tethys grandaeva sinusque
<Val. Fl. 2.37>	sustulit et rupto sonuit sacer aequore Titan.
<Val. Fl. 2.38>	auxerat hora metus, iam se vertentis Olympi
<Val. Fl. 2.39>	ut faciem raptosque simul montesque locosque
<Val. Fl. 2.40>	ex oculis circumque graves videre tenebras.
<Val. Fl. 2.41>	ipsa quies rerum mundique silentia terrent
<Val. Fl. 2.42>	astraque et effusis stellatus crinibus aether.
<Val. Fl. 2.43>	ac velut ignota captus regione viarum
<Val. Fl. 2.44>	noctivagum qui carpit iter non aure quiescit,
<Val. Fl. 2.45>	non oculis, noctisque metus niger auget utrimque
<Val. Fl. 2.46>	campus et occurrens umbris maioribus arbor,
<Val. Fl. 2.47>	haud aliter trepidare viri. sed pectora firmans
<Val. Fl. 2.48>	Hagniades 'non hanc' inquit 'sine numine pinum
<Val. Fl. 2.49>	derigimus, nec me tantum Tritonia cursus
<Val. Fl. 2.50>	erudiit; saepe ipsa manu dignata carinam est.
<Val. Fl. 2.51>	an non experti, subitus cum luce fugata
<Val. Fl. 2.52>	horruit imbre dies? quantis, pro Iuppiter, austris
<Val. Fl. 2.53>	restitimus, quanta quotiens et Palladis arte
<Val. Fl. 2.54>	incassum decimae cecidit tumor arduus undae.
<Val. Fl. 2.55>	quin agite, o socii; micat immutabile caelum
<Val. Fl. 2.56>	puraque nec gravido surrexit Cynthia cornu,
<Val. Fl. 2.57>	nullus in ore rubor, certusque ad talia Titan
<Val. Fl. 2.58>	integer in fluctus et in uno decidit auro.
<Val. Fl. 2.59>	adde, quod in noctem venti veloque marique
<Val. Fl. 2.60>	incumbunt magis et tacitis ratis ocior horis.
<Val. Fl. 2.61>	atque adeo non illa sequi mihi sidera monstrat,
<Val. Fl. 2.62>	quae delapsa polo reficit mare: tantus Orion
<Val. Fl. 2.63>	iam cadit, irato iam stridet in aequore Perseus:
<Val. Fl. 2.64>	sed mihi dux, vetitis qui numquam conditus undis
<Val. Fl. 2.65>	axe nitet serpens septenosque implicat ignes.'
<Val. Fl. 2.66>	sic ait et certi memorat qui vultus Olympi,
<Val. Fl. 2.67>	Pleiones Hyadumque locos, quo sidere vibret
<Val. Fl. 2.68>	Ensis et Actaeus niteat qua luce Bootes.
<Val. Fl. 2.69>	haec ubi dicta dedit, Cereris turn munere fessas
<Val. Fl. 2.70>	restituunt vires et parco pectora Baccho.
<Val. Fl. 2.71>	mox somno cessere; regunt sua sidera puppem.
<Val. Fl. 2.72>	Iamque sub Eoae dubios Atlantidis ignes
<Val. Fl. 2.73>	albet ager, motisque truces ab ovilibus ursi
<Val. Fl. 2.74>	tuta domosque petunt, raras et litus in altum
<Val. Fl. 2.75>	mittit aves, cum primus equis exegit anhelis
<Val. Fl. 2.76>	Phoebus Athon mediasque diem dispersit in undas.
<Val. Fl. 2.77>	certatim remis agitur mare rostraque cursu
<Val. Fl. 2.78>	prima tremunt, et iam summis Vulcania surgit
<Val. Fl. 2.79>	Lemnos aquis tibi per varios dilecta labores,
<Val. Fl. 2.80>	Ignipotens; nec te furiis et crimine matrum
<Val. Fl. 2.81>	terra fugat meritique piget meminisse prioris.
<Val. Fl. 2.82>	Tempore quo primum fremitus insurgere opertos
<Val. Fl. 2.83>	caelicolum et regni sensit novitate tumentes
<Val. Fl. 2.84>	Iuppiter aetheriae nec stare silentia pacis,
<Val. Fl. 2.85>	Iunonem volucri primam suspendit Olympo
<Val. Fl. 2.86>	horrendum chaos ostendens poenamque barathri.
<Val. Fl. 2.87>	mox etiam pavidae temptantem vincula matris
<Val. Fl. 2.88>	solvere praerupti Vulcanum vertice caeli
<Val. Fl. 2.89>	devolvit; ruit ille polo noctemque diemque
<Val. Fl. 2.90>	turbinis in morem, Lemni cum litore tandem
<Val. Fl. 2.91>	insonuit. vox inde repens ut perculit urbem,
<Val. Fl. 2.92>	adclinem scopulo inveniunt miserentque foventque
<Val. Fl. 2.93>	alternos aegro cunctantem poplite gressus.
<Val. Fl. 2.94>	hinc reduci superas postquam pater adnuit arces,
<Val. Fl. 2.95>	Lemnos cara deo, nec fama notior Aetne
<Val. Fl. 2.96>	aut Lipares domus: has epulas, haec templa peracta
<Val. Fl. 2.97>	aegide et horrifici formatis fulminis alis
<Val. Fl. 2.98>	laetus adit. contra Veneris stat frigida semper
<Val. Fl. 2.99>	ara loco, meritas postquam dea coniugis iras
<Val. Fl. 2.100>	horruit et tacitae Martem tenuere catenae.
<Val. Fl. 2.101>	quocirca struit illa nefas Lemnoque merenti
<Val. Fl. 2.102>	exitium furiale movet. neque enim alma videri
<Val. Fl. 2.103>	tantum: eadem tereti crinem subnectitur auro
<Val. Fl. 2.104>	sidereos diffusa sinus, eadem effera et ingens
<Val. Fl. 2.105>	et maculis suffecta genas pinumque sonantem
<Val. Fl. 2.106>	virginibus Stygiis nigramque simillima pallam.
<Val. Fl. 2.107>	Iamque dies aderat. Thracas qui fuderat armis
<Val. Fl. 2.108>	dux Lemni, puppes tenui contexere canna
<Val. Fl. 2.109>	ausus et inducto cratem defendere tergo,
<Val. Fl. 2.110>	laeta maria tum signa refert, plenasque movebant
<Val. Fl. 2.111>	armentis nuribusque rates. et barbara vestis
<Val. Fl. 2.112>	et torques insigne loci. sonat aequore clamor:
<Val. Fl. 2.113>	'o patria, o variis coniunx nunc anxia curis,
<Val. Fl. 2.114>	has agimus longi famulas tibi praemia belli',
<Val. Fl. 2.115>	cum dea se piceo per sudum turbida nimbo
<Val. Fl. 2.116>	praecipitat Famamque vagam vestigat in umbra.
<Val. Fl. 2.117>	quam pater omnipotens digna atque indigna canentem
<Val. Fl. 2.118>	spargentemque metus placidis regionibus arcet
<Val. Fl. 2.119>	aetheris: illa fremens habitat sub nubibus imis,
<Val. Fl. 2.120>	non erebi, non diva poli, terrasque fatigat
<Val. Fl. 2.121>	quas datur. audentem primi spernuntque foventque.
<Val. Fl. 2.122>	mox omnes agit et motis quatit oppida linguis.
<Val. Fl. 2.123>	talem diva sibi scelerisque dolique ministram
<Val. Fl. 2.124>	quaerit avens. videt illa prior, iamque advolat ultro
<Val. Fl. 2.125>	impatiens, iamque ora parat, iam suscitat aures.
<Val. Fl. 2.126>	bane superincendit Venus atque his vocibus implet:
<Val. Fl. 2.127>	'vade age et aequoream, virgo, delabere Lemnon
<Val. Fl. 2.128>	et cunctas mihi verte domos, praecurrere qualis
<Val. Fl. 2.129>	bella soles, cum mille tubas armataque campis
<Val. Fl. 2.130>	agmina et innumerum flatus cum fingis equorum.
<Val. Fl. 2.131>	adfore iam luxu turpique cupidine captos
<Val. Fl. 2.132>	fare viros carasque toris inducere Thressas.
<Val. Fl. 2.133>	haec tibi principia, hinc rabidas dolor undique matres
<Val. Fl. 2.134>	instimulet: mox ipsa adero ducamque paratas.'
<Val. Fl. 2.135>	Illa abit et mediam gaudens defertur in urbem
<Val. Fl. 2.136>	et primam Eurynomen, qua proxima limina Codri,
<Val. Fl. 2.137>	occupat exesam curis castumque cubile
<Val. Fl. 2.138>	servantem: manet illa viro famulasque fatigat
<Val. Fl. 2.139>	litoribus, tardi reputant quae tempora belli
<Val. Fl. 2.140>	ante torum et longo mulcent insomnia penso.
<Val. Fl. 2.141>	huic dea cum lacrimis et nota veste Neaerae
<Val. Fl. 2.142>	icta genas 'utinam non hic tibi nuntius essem,
<Val. Fl. 2.143>	o soror, aut nostros' inquit 'prius unda dolores
<Val. Fl. 2.144>	obruat, in tali quoniam tibi tempore coniunx
<Val. Fl. 2.145>	sic meritae, votis quem tu fletuque requiris,
<Val. Fl. 2.146>	heu furit et captae indigno famulatur amore.
<Val. Fl. 2.147>	iamque aderunt, thalamisque tuis Threissa propinquat
<Val. Fl. 2.148>	non forma, non arte colus, non laude pudoris
<Val. Fl. 2.149>	par tibi nec magni proles praeclara Dorycli,
<Val. Fl. 2.150>	picta manus ustoque placet sed barbara mento.
<Val. Fl. 2.151>	ac tamen hos aliis forsan solabere casus
<Val. Fl. 2.152>	tu thalamis fatoque leges meliore penates:
<Val. Fl. 2.153>	me tua matris egens damnataque paelice proles
<Val. Fl. 2.154>	exanimat, quam iam miseros transversa tuentem
<Val. Fl. 2.155>	letalesque dapes infectaque pocula cerno.
<Val. Fl. 2.156>	scis simile ut flammis simus genus; adde cruentis
<Val. Fl. 2.157>	quod patrium saevire Dahis. iam lacte ferino,
<Val. Fl. 2.158>	iam veniet durata gelu. sed me quoque pulsam
<Val. Fl. 2.159>	fama viro, nostrosque toros virgata tenebit
<Val. Fl. 2.160>	et plaustro direpta nurus.' sic fata querellas
<Val. Fl. 2.161>	abscidit et curis pavidam lacrimisque relinquit.
<Val. Fl. 2.162>	transit ad Iphinoen isdemque Amythaonis implet
<Val. Fl. 2.163>	Oleniique domum furiis; totam inde per urbem
<Val. Fl. 2.164>	personat, ut cunctas agitent expellere Lemno,
<Val. Fl. 2.165>	ipsi urbem Thressaeque regant. dolor iraque surgit:
<Val. Fl. 2.166>	obvia quaeque eadem traditque auditque, neque ulli
<Val. Fl. 2.167>	vana fides. tum voce deos et questibus implent,
<Val. Fl. 2.168>	oscula iamque toris atque oscula postibus ipsis
<Val. Fl. 2.169>	ingeminant lacrimisque iterum visuque morantur.
<Val. Fl. 2.170>	prosiliunt nec tecta virum thalamosque revisunt
<Val. Fl. 2.171>	amplius; adglomerant sese nudisque sub astris
<Val. Fl. 2.172>	condensae fletus acuunt ac dira precantur
<Val. Fl. 2.173>	coniugia et Stygias infanda ad foedera taedas.
<Val. Fl. 2.174>	Has inter medias Dryopes in imagine maestae
<Val. Fl. 2.175>	flet Venus et saevis ardens dea planctibus instat
<Val. Fl. 2.176>	primaque 'Sarmaticas utinam Fortuna dedisset
<Val. Fl. 2.177>	insedisse domos tristesque habitasse pruinas,
<Val. Fl. 2.178>	plaustra sequi, vel iam patriae vidisse per ignes
<Val. Fl. 2.179>	culmen agi stragemque deum; nam cetera belli
<Val. Fl. 2.180>	perpetimur. mene ille novis, me destinat amens
<Val. Fl. 2.181>	servitiis, urbem aut fugiens natosque relinquam?
<Val. Fl. 2.182>	non prius ense manus raptoque armabimus igne,
<Val. Fl. 2.183>	dumque silent ducuntque nova cum coniuge somnos,
<Val. Fl. 2.184>	magnum aliquid spirabit amor?' tune ignea torquens
<Val. Fl. 2.185>	lumina praecipites excussit ab ubere natos.
<Val. Fl. 2.186>	ilicet arrectae mentes, evictaque matrum
<Val. Fl. 2.187>	corda sacer Veneris gemitus rapit: aequora cunctae
<Val. Fl. 2.188>	prospiciunt simulantque choros delubraque festa
<Val. Fl. 2.189>	fronde tegunt laetaeque viris venientibus adsunt.
<Val. Fl. 2.190>	iamque domos mensasque petunt; discumbitur altis
<Val. Fl. 2.191>	porticibus; sua cuique furens festinaque coniunx
<Val. Fl. 2.192>	adiacet, inferni qualis sub nocte barathri
<Val. Fl. 2.193>	adcubat attonitum Phlegyan et Thesea iuxta
<Val. Fl. 2.194>	Tisiphone saevasque dapes et pocula libat,
<Val. Fl. 2.195>	tormenti genus, et nigris amplectitur hydris.
<Val. Fl. 2.196>	Ipsa Venus quassans undantem turbine pinum
<Val. Fl. 2.197>	adglomerat tenebras pugnaeque adcincta trementem
<Val. Fl. 2.198>	desilit in Lemnon; nimbis et luce fragosa
<Val. Fl. 2.199>	prosequitur polus et tonitru pater auget honoro.
<Val. Fl. 2.200>	inde novam pavidas vocem furibunda per auras
<Val. Fl. 2.201>	congeminat, qua primus Athos et pontus et ingens
<Val. Fl. 2.202>	Thraca pals pariterque toris exhorruit omnis
<Val. Fl. 2.203>	mater et adstricto riguerunt ubere nati.
<Val. Fl. 2.204>	adeelerat Pavor et Geticis Discordia demens
<Val. Fl. 2.205>	e stabulis atraeque genis pallentibus Irae
<Val. Fl. 2.206>	et Dolus et Rabies et Leti maior imago
<Val. Fl. 2.207>	visa truces exerta manus, ut prima vocatu
<Val. Fl. 2.208>	intonuit signumque dedit Mavortia coniunx.
<Val. Fl. 2.209>	Hic aliud Venus et multo magis ipsa tremendum
<Val. Fl. 2.210>	orsa nefas gemitus fingit vocesque cadentum
<Val. Fl. 2.211>	inrupitque domos et singultantia gestans
<Val. Fl. 2.212>	ora manu taboque sinus perfusa recenti
<Val. Fl. 2.213>	arrectasque comas 'meritos en prima revertor
<Val. Fl. 2.214>	ulta toros, premit ecce dies'. tum verbere victas
<Val. Fl. 2.215>	in thalamos agit et cunctantibus invenit enses.
<Val. Fl. 2.216>	unde ego tot scelerum facies, tot fata iacentum
<Val. Fl. 2.217>	exsequar? heu, vatem monstris quibus intulit ordo,
<Val. Fl. 2.218>	quae se aperit series. o qui me vera canentem
<Val. Fl. 2.219>	sistat et hac nostras exsolvat imagine noctes.
<Val. Fl. 2.220>	invadunt aditus et quondam cara suorum
<Val. Fl. 2.221>	corpora, pars ut erant dapibus vinoque soporos,
<Val. Fl. 2.222>	pars conferre manus etiam magnisque paratae
<Val. Fl. 2.223>	cum facibus quosdam insomnes et cuncta tuentes:
<Val. Fl. 2.224>	sed temptare fugam prohibetque capessere contra
<Val. Fl. 2.225>	arma metus: adeo ingentes inimica videri
<Val. Fl. 2.226>	diva dabat, notaque sonat vox coniuge maior;
<Val. Fl. 2.227>	tantum oculos pressere manu, velut agmina cernant
<Val. Fl. 2.228>	Bumenidum ferrumve super Bellona coruscet.
<Val. Fl. 2.229>	hoc soror, hoc coniunx, propiorque hoc nata parensque
<Val. Fl. 2.230>	saeva valet, prensosque toris mactatque trahitque
<Val. Fl. 2.231>	femineum genus, immanes quos sternere Bessi
<Val. Fl. 2.232>	nec Geticae potuere manus aut aequoris irae.
<Val. Fl. 2.233>	it cruor in thalamis, et anhela in pectore fumant
<Val. Fl. 2.234>	vulnera, seque toris misero luctamine trunci
<Val. Fl. 2.235>	devolvunt. diras aliae ad fastigia taedas
<Val. Fl. 2.236>	iniciunt adduntque domos. pars ignibus atris
<Val. Fl. 2.237>	effugiunt propere, sed dura in limine coniunx
<Val. Fl. 2.238>	obsidet, et viso repetunt incendia ferro.
<Val. Fl. 2.239>	ast aliae Thressas labem causamque furorum
<Val. Fl. 2.240>	diripiunt; mixti gemitus clamorque precantum
<Val. Fl. 2.241>	barbarus, ignotaeque implebant aethera voces.
<Val. Fl. 2.242>	Sed tibi nunc quae digna tuis ingentibus ausis
<Val. Fl. 2.243>	ora feram, decus et patriae laus una ruentis,
<Val. Fl. 2.244>	Hypsipyle? non ulla meo te carmine dictam
<Val. Fl. 2.245>	abstulerint, durent Latiis modo saecula fastis
<Val. Fl. 2.246>	Iliacique lares tantique palatia regni.
<Val. Fl. 2.247>	inruerant actae pariter nataeque nurusque,
<Val. Fl. 2.248>	totaque iam sparsis exarserat insula monstris.
<Val. Fl. 2.249>	illa pias armata manus 'fuge protinus urbem
<Val. Fl. 2.250>	meque, pater; non hostis', ait 'non moenia laesi
<Val. Fl. 2.251>	Thraces habent: nostrum hoc facinus; ne quaere, quis auctor.
<Val. Fl. 2.252>	iam fuge, iam dubiae donum rape mentis et ensem
<Val. Fl. 2.253>	tu potius, miserere, tene.' tune excipit artus
<Val. Fl. 2.254>	obnubitque caput tacitumque ad conscia Bacchi
<Val. Fl. 2.255>	templa rapit primoque manus a limine tendens
<Val. Fl. 2.256>	'exime nos sceleri, pater, et miserere piorum
<Val. Fl. 2.257>	rursus' ait. tacita pavidum tune sede locavit
<Val. Fl. 2.258>	sub pedibus dextraque dei; latet ille receptus
<Val. Fl. 2.259>	veste sacra; voces chorus et trieterica reddunt
<Val. Fl. 2.260>	aera sonum, fixaeque fremunt in limine lynces.
<Val. Fl. 2.261>	regina ut roseis Auroram surgere bigis
<Val. Fl. 2.262>	vidit et insomni lassatas turbine tandem
<Val. Fl. 2.263>	conticuisse domos, stabilem quando optima facta
<Val. Fl. 2.264>	dant animum maiorque piis audacia coeptis,
<Val. Fl. 2.265>	serta patri iuvenisque comam vestesque Lyaei
<Val. Fl. 2.266>	induit et medium curru locate aeraque circum
<Val. Fl. 2.267>	tympanaque et plenas tacita formidine cistas.
<Val. Fl. 2.268>	ipsa sinus hederisque ligat famularibus artus
<Val. Fl. 2.269>	pampineamque quatit ventosis ictibus hastam
<Val. Fl. 2.270>	respiciens, teneat virides velatus habenas
<Val. Fl. 2.271>	ut pater, e nivea tumeant ut cornua mitra
<Val. Fl. 2.272>	et sacer ut Bacchum referat scyphus. impulit acri
<Val. Fl. 2.273>	tum validas stridore fores rapiturque per urbem
<Val. Fl. 2.274>	talia voce canens: 'linque o mihi caede madentem,
<Val. Fl. 2.275>	Bacche, domum; sine foedatum te funere pontus
<Val. Fl. 2.276>	expiet et referam lotos in templa dracones.'
<Val. Fl. 2.277>	sic medios egressa metus; facit ipse verendam
<Val. Fl. 2.278>	nam deus et flatu non inscia gliscit anhelo.
<Val. Fl. 2.279>	iamque senem tacitis saeva procul urbe remotum
<Val. Fl. 2.280>	occulerat silvis, ipsam sed conscius ausi
<Val. Fl. 2.281>	nocte dieque Pavor fraudataque turbat Erinys.
<Val. Fl. 2.282>	non similes iam ferre choros (semel orgia fallunt)
<Val. Fl. 2.283>	audet, non patrios furtis accedere saltus,
<Val. Fl. 2.284>	et fuga diversas misero quaerenda per artes.
<Val. Fl. 2.285>	visa ratis saevae defecta laboribus undae,
<Val. Fl. 2.286>	quam Thetidi longinqua dies Glaucoque repostam
<Val. Fl. 2.287>	solibus et canis urebat luna pruinis.
<Val. Fl. 2.288>	huc genitorem altae per opaca silentia noctis
<Val. Fl. 2.289>	praecipitem silvis rapit et sic maesta profatur:
<Val. Fl. 2.290>	'quam, genitor, patriam, quantas modo linquis inanis
<Val. Fl. 2.291>	pube domos. pro dira lues, pro noctis acerbae
<Val. Fl. 2.292>	exitium. talin possum te credere puppi,
<Val. Fl. 2.293>	care parens? possum tantis retinere periclis?
<Val. Fl. 2.294>	solvimus heu serum Furiis scelus. adnue votis,
<Val. Fl. 2.295>	diva, soporiferas quae nunc trahis aequore bigas.
<Val. Fl. 2.296>	non populos, non dite solum, non ulla parenti
<Val. Fl. 2.297>	regna peto; patria liceat decedere terra.
<Val. Fl. 2.298>	quando ego servato mediam genitore per urbem
<Val. Fl. 2.299>	laeta ferar? quando hic lacrimas planctusque videbo?'
<Val. Fl. 2.300>	dixerat. ille procul trunca fugit anxius alno
<Val. Fl. 2.301>	Taurorum lucos, delubraque saeva Dianae
<Val. Fl. 2.302>	advenit. hic illum tristi, dea, praeficis arae
<Val. Fl. 2.303>	ense dato; mora nec terris tibi longa cruentis:
<Val. Fl. 2.304>	iam nemus Egeriae, iam te ciet altus ab Alba
<Val. Fl. 2.305>	Iuppiter et soli non mitis Aricia regi.
<Val. Fl. 2.306>	Arcem nata petit, quo iam manus horrida matrum
<Val. Fl. 2.307>	congruerat. rauco fremitu sedere parentum
<Val. Fl. 2.308>	natorumque locis vacuaeque in moenibus urbis
<Val. Fl. 2.309>	iura novant; donant solio sceptrisque paternis
<Val. Fl. 2.310>	ut meritam, redeuntque piae sua praemia menti.
<Val. Fl. 2.311>	Ecce procul validis Lemnon tendentia remis
<Val. Fl. 2.312>	arma notant; rapitur subito regina tumultu
<Val. Fl. 2.313>	conciliumque vocat. non illis obvia tela
<Val. Fl. 2.314>	ferre nec infestos derat furor improbus ignes,
<Val. Fl. 2.315>	ni Veneris saevas fregisset Mulciber iras.
<Val. Fl. 2.316>	tunc etiam vates Phoebo dilecta Polyxo —
<Val. Fl. 2.317>	non patriam, non certa genus, sed maxima †taetae
<Val. Fl. 2.318>	Proteaque ambiguum Phariis se ‹fingit› ab antris
<Val. Fl. 2.319>	huc rexisse vias iunctis super aequora phocis;
<Val. Fl. 2.320>	saepe imis se condit aquis cunctataque paulum
<Val. Fl. 2.321>	surgit ut auditas referens in gurgite voces —
<Val. Fl. 2.322>	'portum demus' ait, 'fatis haec, credite, puppis
<Val. Fl. 2.323>	advenit et levior Lemno deus aequore flexit
<Val. Fl. 2.324>	huc Minyas; Venus ipsa volens dat corpora iungi,
<Val. Fl. 2.325>	dum vires utero maternaque sufficit aetas.'
<Val. Fl. 2.326>	dicta placent, portatque preces ad litora Grais
<Val. Fl. 2.327>	Iphinoe; nec turba nocens, scelerisque recentis
<Val. Fl. 2.328>	signa movent, tollitque loci Cytherea timorem.
<Val. Fl. 2.329>	protinus ingentem procerum sub nomine taurum
<Val. Fl. 2.330>	deicit, insuetis et iam pia munera templis
<Val. Fl. 2.331>	reddit, et hac prima Veneris calet ara iuvenca.
<Val. Fl. 2.332>	Ventum erat ad rupem, cuius pendentia nigris
<Val. Fl. 2.333>	fumant saxa iugis coquiturque vaporibus aer.
<Val. Fl. 2.334>	substitit Aesonides, atque hic regina precari
<Val. Fl. 2.335>	hortatur causasque docens 'haec antra videtis
<Val. Fl. 2.336>	Vulcanique' ait 'ecce domos: date vina precesque....
<Val. Fl. 2.337>	forsitan hoc factum taceat iam fulmen in antro:
<Val. Fl. 2.338>	nox dabit ipsa fidem, clausae cum murmura flammae,
<Val. Fl. 2.339>	hospes, et incussae sonitum mirabere massae.'
<Val. Fl. 2.340>	moenia tum viresque loci veteresque parentum
<Val. Fl. 2.341>	iactat opes. mediis famulae convivia tectis
<Val. Fl. 2.342>	expediunt; Tyrio vibrat torus igneus ostro.
<Val. Fl. 2.343>	stat maerens atavos reges regesque maritos
<Val. Fl. 2.344>	Thressa manus, quaecumque faces timuisse iugales
<Val. Fl. 2.345>	credita nec dominae sanctum tetigisse cubile.
<Val. Fl. 2.346>	iam medium Aesonides, iam se regina locavit,
<Val. Fl. 2.347>	post alii proceres; sacris dum vincitur extis
<Val. Fl. 2.348>	prima fames, circum pateris it Bacchus, et omnis
<Val. Fl. 2.349>	aula silet; dapibus coeptis mox tempora fallunt
<Val. Fl. 2.350>	noctis et in seras durant sermonibus umbras,
<Val. Fl. 2.351>	praecipueque ducis casus mirata requirit
<Val. Fl. 2.352>	Hypsipyle, quae fata trahant, quae regis agat vis
<Val. Fl. 2.353>	aut unde Haemoniae molem ratis: unius haeret
<Val. Fl. 2.354>	adloquio et blandos paulatim colligit ignes
<Val. Fl. 2.355>	iam non dura toris Veneri nec iniqua reversae,
<Val. Fl. 2.356>	et deus ipse moras spatiumque indulget amori.
<Val. Fl. 2.357>	Pliada lege poli nimboso moverat astro
<Val. Fl. 2.358>	Iuppiter aeternum volvens opus, et simul undis
<Val. Fl. 2.359>	cuncta ruunt, unoque dei Pangaea sub ictu
<Val. Fl. 2.360>	Gargaraque et maesti steterunt formidine luci.
<Val. Fl. 2.361>	saevior haut alio mortales tempore gentes
<Val. Fl. 2.362>	terror agit; tune urget enim, tune flagitat iras
<Val. Fl. 2.363>	in populos Astraea Iovem terrisque relictis
<Val. Fl. 2.364>	invocat adsiduo Saturnia sidera questu.
<Val. Fl. 2.365>	insequitur niger et magnis cum fratribus Eurus
<Val. Fl. 2.366>	intonat Aegaeo, tenditque ad litora pontus;
<Val. Fl. 2.367>	et lunam quarto densam videt imbribus ortu
<Val. Fl. 2.368>	Thespiades, longus coeptis et fluctibus arcens
<Val. Fl. 2.369>	qui metus. usque novos divae melioris ad ignis
<Val. Fl. 2.370>	urbe sedent laeti Minyae viduisque vacantes
<Val. Fl. 2.371>	indulgent thalamis nimbosque educere luxu
<Val. Fl. 2.372>	nec iam velle vias, zephyrosque audire vocantes
<Val. Fl. 2.373>	dissimulant, donec resides Tirynthius heros
<Val. Fl. 2.374>	non tulit, ipse rati invigilans atque integer urbis:
<Val. Fl. 2.375>	invidisse deos tantum maris aequor adortis,
<Val. Fl. 2.376>	desertasque domos, fraudataque tempore segni
<Val. Fl. 2.377>	vota patrum. quid et ipse viris cunctantibus adsit?
<Val. Fl. 2.378>	'o miseri quicumque tuis accessimus actis.
<Val. Fl. 2.379>	Phasin et Aeeten Scythicique pericula ponti
<Val. Fl. 2.380>	redde' ait 'Aesonide: me tecum solus in aequor
<Val. Fl. 2.381>	rerum traxit amor, dum spes mihi sistere montes
<Val. Fl. 2.382>	Cyaneos vigilemque alium spoliare draconem.
<Val. Fl. 2.383>	si sedet Aegaei scopulos habitare profundi,
<Val. Fl. 2.384>	hoc mecum Telamon peraget meus.' haec ubi dicta,
<Val. Fl. 2.385>	baud secus Aesonides monitis accensus amaris,
<Val. Fl. 2.386>	quam bellator equus, longa quem frigida pace
<Val. Fl. 2.387>	terra iuvat, †brevis† in laevos piger angitur orbes,
<Val. Fl. 2.388>	frena tamen dominumque velit, si Martius aures
<Val. Fl. 2.389>	clamor et obliti rursus fragor impleat aeris.
<Val. Fl. 2.390>	tune Argum Tiphynque vocat pelagoque parari
<Val. Fl. 2.391>	praecipitat; petit ingenti clamore magister
<Val. Fl. 2.392>	arma viros pariter sparsosque in litore remos.
<Val. Fl. 2.393>	Exoritur novus urbe dolor planctusque per omnes
<Val. Fl. 2.394>	et facies antiqua domos. sibi moenia linqui
<Val. Fl. 2.395>	en iterum; et quando natorum tempora, gentem
<Val. Fl. 2.396>	qui recolant, qui sceptra gerant? nunc triste nefandae
<Val. Fl. 2.397>	noctis opus, vidui nunc illa silentia tecti
<Val. Fl. 2.398>	saeva magis, thalamos excussaque vincla quod ausae
<Val. Fl. 2.399>	induere atque iterum tales admittere curas.
<Val. Fl. 2.400>	ipsa quoque Hypsipyle subitos per litora cursus
<Val. Fl. 2.401>	ut vidit totaque viros decedere Lemno,
<Val. Fl. 2.402>	ingemit et tali compellat Iasona questu:
<Val. Fl. 2.403>	'iamne placet primo deducere vela sereno,
<Val. Fl. 2.404>	carius o mihi patre caput? modo saeva quierunt
<Val. Fl. 2.405>	aequora. sic portus fugeret ratis, aspera si te
<Val. Fl. 2.406>	Plias in adversae tenuisset litore Thraces.
<Val. Fl. 2.407>	ergo moras caelo cursumque tenentibus undis
<Val. Fl. 2.408>	debuimus?' dixit lacrimans haesuraque caro
<Val. Fl. 2.409>	dona duci promit chlamydem textosque labores.
<Val. Fl. 2.410>	illic servati genitoris conscia sacra
<Val. Fl. 2.411>	pressit acu currusque pios: stant saeva paventum
<Val. Fl. 2.412>	agmina dantque locum; viridi circum horrida tela
<Val. Fl. 2.413>	silva tremit; mediis refugit pater anxius umbris.
<Val. Fl. 2.414>	pars et frondosae raptus expresserat Idae
<Val. Fl. 2.415>	illustremque fugam pueri; mox aethere laetus
<Val. Fl. 2.416>	adstabat mensis, quin et Iovis armiger ipse
<Val. Fl. 2.417>	accipit a Phrygio iam pocula blanda ministro.
<Val. Fl. 2.418>	tune ensem notumque ferens insigne Thoantis
<Val. Fl. 2.419>	'accipe' ait, 'bellis mediaeque ut pulvere pugnae
<Val. Fl. 2.420>	sim comes, Aetnaei genitor quae flammea gessit
<Val. Fl. 2.421>	dona dei, nunc digna tuis adiungier armis.
<Val. Fl. 2.422>	i, memor i terrae, quae vos amplexa quieto
<Val. Fl. 2.423>	prima sinu, refer et domitis a Colchidos oris
<Val. Fl. 2.424>	vela per hunc utero quem linquis Iasona nostro.'
<Val. Fl. 2.425>	sic ait Haemonii labens in colla mariti.
<Val. Fl. 2.426>	nec minus Orphea tristis cervice tuaque,
<Val. Fl. 2.427>	Aeacide, et gemino coniunx a Castore pendet.
<Val. Fl. 2.428>	Has inter lacrimas legitur piger uncus harenis.
<Val. Fl. 2.429>	iam remi rapuere ratem, iam flamina portant;
<Val. Fl. 2.430>	spumea subsequitur fugientis semita clavi.
<Val. Fl. 2.431>	tune tenuis Lemnos transitque Electria tellus
<Val. Fl. 2.432>	Threiciis arcana sacris. hic numinis ingens
<Val. Fl. 2.433>	horror et incautis decreta piacula linguis.
<Val. Fl. 2.434>	hanc demissa Iovi non umquam laedere fluctu
<Val. Fl. 2.435>	audet hiems. sponte ipse deus tune asperat undas,
<Val. Fl. 2.436>	cum vetat infidos sua litora tangere nautas.
<Val. Fl. 2.437>	obvius at Minyas terris adytisque sacerdos
<Val. Fl. 2.438>	excipit hospitibus reserans secreta Thyotes.
<Val. Fl. 2.439>	hactenus in populos vates, Samothracia, dicam:
<Val. Fl. 2.440>	missa mane, sacrisque metum servemus opertis.
<Val. Fl. 2.441>	illi sole novo laeti plenique deorum
<Val. Fl. 2.442>	considunt transtris. iam quas praeviderat urbes
<Val. Fl. 2.443>	navita condebat, proraeque accesserat Imbros,
<Val. Fl. 2.444>	et sol aetherias medius conscenderat arces.
<Val. Fl. 2.445>	Thessala Dardaniis tune primum puppis harenis
<Val. Fl. 2.446>	adpulit et fatis Sigeo litore sedit.
<Val. Fl. 2.447>	desiliunt: pars hinc levibus candentia velis
<Val. Fl. 2.448>	castra levat, tracto pars frangit adorea saxo
<Val. Fl. 2.449>	farra, citum strictis alius de cautibus ignem
<Val. Fl. 2.450>	ostendit foliis et sulphure pascit amico.
<Val. Fl. 2.451>	Alcides Telamonque comes dum litora blando
<Val. Fl. 2.452>	anfractu sinuosa legunt, vox accidit aures
<Val. Fl. 2.453>	flebile succedens, cum fracta remurmurat unda.
<Val. Fl. 2.454>	attoniti pressere gradum vacuumque secuntur
<Val. Fl. 2.455>	vocis iter. iam certa sonat, desertaque durae
<Val. Fl. 2.456>	virgo neci quem non hominum superumque vocabat?
<Val. Fl. 2.457>	acrius hoc instare viri succurrere certi;
<Val. Fl. 2.458>	qualiter, implevit gemitu cum taurus acerbo
<Val. Fl. 2.459>	avia frangentem morsu super alta leonem
<Val. Fl. 2.460>	terga ferens, coit e sparso concita mapali
<Val. Fl. 2.461>	agrestum manus et caeco clamore coloni.
<Val. Fl. 2.462>	constitit Alcides, visuque enisus in alta
<Val. Fl. 2.463>	rupe truces manicas defectaque virginis ora
<Val. Fl. 2.464>	cernit et ad primos turgentia lumina flexus;
<Val. Fl. 2.465>	exanimum veluti multa tamen arte coactum
<Val. Fl. 2.466>	maeret ebur, Pariusve notas et nomina sumit
<Val. Fl. 2.467>	cum lapis aut liquidi referunt miranda colores.
<Val. Fl. 2.468>	ductor ait: 'quod, virgo, tibi nomenque genusque,
<Val. Fl. 2.469>	quae sors ista, doce, tendunt cur vincula palmas?'
<Val. Fl. 2.470>	illa tremens tristique oculos deiecta pudore
<Val. Fl. 2.471>	'non ego digna malis' inquit; 'suprema parentum
<Val. Fl. 2.472>	dona vides, ostro scopulos auroque frequentes.
<Val. Fl. 2.473>	nos Ili felix quondam genus, invida donec
<Val. Fl. 2.474>	Laomedonteos fugeret Fortuna penates.
<Val. Fl. 2.475>	principio morbi caeloque exacta sereno
<Val. Fl. 2.476>	temperies, arsere rogis certantibus agri,
<Val. Fl. 2.477>	cum subitus fragor et fluctus Idaea moventes
<Val. Fl. 2.478>	cum stabulis nemora: ecce repens consurgere ponto
<Val. Fl. 2.479>	belua, monstrum ingens; hanc tu nec montibus ullis
<Val. Fl. 2.480>	nec nostro metire mari. primaeva furenti
<Val. Fl. 2.481>	huic manus amplexus inter planctusque parentum
<Val. Fl. 2.482>	deditur. hoc sortes, hoc corniger imperat Hammon,
<Val. Fl. 2.483>	virgineam damnare animam sortitaque Lethen
<Val. Fl. 2.484>	corpora; crudelis scopulis me destinat urna.
<Val. Fl. 2.485>	verum o iam redeunt Phrygibus si numina tuque
<Val. Fl. 2.486>	ille ades auguriis promisse et sorte deorum,
<Val. Fl. 2.487>	iam cui candentes votivo in gramine pascit
<Val. Fl. 2.488>	cornipedes genitor, nostrae stata dona salutis,
<Val. Fl. 2.489>	adnue meque, precor, defectaque Pergama monstris
<Val. Fl. 2.490>	eripe, namque potes. neque enim tam lata videbam
<Val. Fl. 2.491>	pectora, Neptunus muros cum iungeret astris,
<Val. Fl. 2.492>	nec tales umeros pharetramque gerebat Apollo.'
<Val. Fl. 2.493>	auxerat haec locus et facies maestissima capti
<Val. Fl. 2.494>	litoris et tumuli caelumque, quod incubat urbi,
<Val. Fl. 2.495>	quale laborantis Nemees iter aut Erymanthi
<Val. Fl. 2.496>	vidit et infectae miseratus flumina Lernae.
<Val. Fl. 2.497>	Dat procul interea signum Neptunus, et una
<Val. Fl. 2.498>	monstriferi mugire sinus Sigeaque pestis
<Val. Fl. 2.499>	adglomerare fretum, cuius stellantia glauca
<Val. Fl. 2.500>	lumina nube tremunt, atque ordine curva trisulco
<Val. Fl. 2.501>	fulmineus quatit ora fragor, pelagoque remenso
<Val. Fl. 2.502>	cauda redit, passosque sinus rapit ardua cervix.
<Val. Fl. 2.503>	illam incumbentem per mille volumina pontus
<Val. Fl. 2.504>	prosequitur lateri adsultans, trepidisque ruentem
<Val. Fl. 2.505>	litoribus sua cogit hiems. non fluctibus aequis
<Val. Fl. 2.506>	nubiferi venit unda Noti, non Africus alto
<Val. Fl. 2.507>	tantus ovat patriisque manus cum plenus habenis
<Val. Fl. 2.508>	Orion bipedum flatu mare tollit equorum.
<Val. Fl. 2.509>	ecce ducem placitae furiis crudescere pugnae
<Val. Fl. 2.510>	surgentemque toris stupet immanemque paratu
<Val. Fl. 2.511>	Aeacides pulsentque graves ut terga pharetrae.
<Val. Fl. 2.512>	ille patrem pelagique deos suaque arma precatus
<Val. Fl. 2.513>	insiluit scopulo, motumque e sedibus aequor
<Val. Fl. 2.514>	horruit et celsi spatiosa volumina monstri.
<Val. Fl. 2.515>	qualis ubi a gelidi Boreas convallibus Hebri
<Val. Fl. 2.516>	tollitur et volucres Riphaea per ardua nubes
<Val. Fl. 2.517>	praecipitat piceo necdum tenet omnia caelo,
<Val. Fl. 2.518>	illa simul molem horrificam scopulosaque terga
<Val. Fl. 2.519>	promovet ingentique umbra subit. intremere Ide
<Val. Fl. 2.520>	inlidique rates pronaeque resurgere turres.
<Val. Fl. 2.521>	occupat Alcides arcum totaque pharetrae
<Val. Fl. 2.522>	nube premit. non illa magis quam sede movetur
<Val. Fl. 2.523>	magnus Eryx, deferre velint quem vallibus imbres.
<Val. Fl. 2.524>	iam brevis et telo volucri non utilis aer.
<Val. Fl. 2.525>	tum vero fremitus vanique insania coepti
<Val. Fl. 2.526>	et tacitus pudor et rursus pallescere virgo.
<Val. Fl. 2.527>	proicit arma manu, scopulos vicinaque saxa
<Val. Fl. 2.528>	respicit, et quantum ventis adiuta vetustas
<Val. Fl. 2.529>	impulerit pontive fragor, tantum abscidit imi
<Val. Fl. 2.530>	concutiens a sede maris. iamque agmine toto
<Val. Fl. 2.531>	pistris adest miseraeque inhiat iam proxima praedae.
<Val. Fl. 2.532>	stat mediis elatus aquis recipitque ruentem
<Val. Fl. 2.533>	Alcides saxoque prior surgentia colla
<Val. Fl. 2.534>	obruit; hinc vastos nodosi roboris ictus
<Val. Fl. 2.535>	congeminat, fluctus done defertur in imos
<Val. Fl. 2.536>	iam totis resoluta vadis; Idaeaque mater
<Val. Fl. 2.537>	et chorus et summis ulularunt collibus Amnes.
<Val. Fl. 2.538>	protinus e scopulis et opaca valle resurgunt
<Val. Fl. 2.539>	pastores magnisque petunt clamoribus urbem.
<Val. Fl. 2.540>	nuntius hinc socios Telamon vocat, ac simul ipsi
<Val. Fl. 2.541>	horrescunt subitoque vident in sanguine puppem.
<Val. Fl. 2.542>	nec minus in scopulos crudique cacumina saxi
<Val. Fl. 2.543>	emicat Alcides vinclisque tenentibus aufert
<Val. Fl. 2.544>	virgineas de rupe manus aptatque superbis
<Val. Fl. 2.545>	arma umeris. regem inde petens superabat ovante
<Val. Fl. 2.546>	litora tuta gradu, qualis per pascua victor
<Val. Fl. 2.547>	ingreditur, tum colla tumens, tum celsior armis
<Val. Fl. 2.548>	taurus, ubi adsueti pecoris stabula alta revisit
<Val. Fl. 2.549>	et patrium nemus et bello quos ultus amores.
<Val. Fl. 2.550>	Obvia cui contra longis emissa tenebris
<Val. Fl. 2.551>	turba Phrygum parvumque trahens cum coniuge natum
<Val. Fl. 2.552>	Laomedon; iam maestus equos, iam debita posci
<Val. Fl. 2.553>	dona gemit. pars aerii fastigia muri
<Val. Fl. 2.554>	cingit et ignotis iuvenem mirantur in armis.
<Val. Fl. 2.555>	illum torva tuens atque acri lubricus astu
<Val. Fl. 2.556>	rex subit et patrio fatur male laetus amore:
<Val. Fl. 2.557>	'maxime Graiugenum, quem non Sigea petentem
<Val. Fl. 2.558>	litora nec nostrae miserantem funera Troiae
<Val. Fl. 2.559>	adpulit his fors ipsa locis, si vera parentem
<Val. Fl. 2.560>	fama Iovem summique tibi genus esse Tonantis,
<Val. Fl. 2.561>	noster ades iunctisque venis: sator unus et idem
<Val. Fl. 2.562>	stirpis honos, quamquam longis disiungimur oris.
<Val. Fl. 2.563>	quot mihi post lacrimas, post quanta piacula patrum
<Val. Fl. 2.564>	serus ades, quam parva tuis iam gloria factis.
<Val. Fl. 2.565>	verum age nunc socios fraternis moenibus infer;
<Val. Fl. 2.566>	crastina lux biiuges stabulis ostendat apertis.'
<Val. Fl. 2.567>	dixerat haec tacitusque dolos dirumque volutat
<Val. Fl. 2.568>	corde nefas, clausum ut thalamis somnoque gravatum
<Val. Fl. 2.569>	immolet et rapta ludat responsa pharetra;
<Val. Fl. 2.570>	namque bis Herculeis deberi Pergama telis
<Val. Fl. 2.571>	audierat. Priami sed quis iam vertere regnis
<Val. Fl. 2.572>	fata queat? manet immotis nox †turica† lustris
<Val. Fl. 2.573>	et genus Aeneadum et Troiae melioris honores.
<Val. Fl. 2.574>	'nos' ait 'ad Scythici' Tirynthius 'ostia ponti
<Val. Fl. 2.575>	raptat iter; mox huc vestras revehemur ad oras
<Val. Fl. 2.576>	donaque dicta feram.' turn vero plura vocatis
<Val. Fl. 2.577>	adnuit ille deis. promissa infida tyranni
<Val. Fl. 2.578>	iam Phryges et miserae flebant discrimina Troiae.
<Val. Fl. 2.579>	Panditur hinc totis in noctem carbasus alis
<Val. Fl. 2.580>	litoraque et veteris tumulos praelabitur Ili
<Val. Fl. 2.581>	Dardaniumque patrem; vigili simul omnia ludo
<Val. Fl. 2.582>	festa vident; hinc unda, sacris hinc ignibus Ide
<Val. Fl. 2.583>	vibrat et horrisonae respondent Gargara buxo.
<Val. Fl. 2.584>	inde ubi iam medii tenuere silentia ponti
<Val. Fl. 2.585>	stridentesque iuvant aurae, Phrixea subibant
<Val. Fl. 2.586>	aequora et angustas quondam sine nomine fauces.
<Val. Fl. 2.587>	ecce autem prima volucrem sub luce dehiscens
<Val. Fl. 2.588>	terruit unda ratem, vittataque constitit Helle,
<Val. Fl. 2.589>	iam Panopes Thetidisque soror, iamque aurea laeva
<Val. Fl. 2.590>	sceptra tenens. dum sternit aquas, proceresque ducemque
<Val. Fl. 2.591>	aspicit et placidis compellat lasona dictis:
<Val. Fl. 2.592>	'te quoque ab Haemoniis ignota per aequora terris
<Val. Fl. 2.593>	regna infesta domus fatisque simillima nostris
<Val. Fl. 2.594>	fata ferunt; iterum Aeolios Fortuna nepotes
<Val. Fl. 2.595>	spargit, et infelix Scythicum gens quaeritis amnem.
<Val. Fl. 2.596>	vasta super tellus, longum (ne defice coeptis)
<Val. Fl. 2.597>	aequor, et ipse procul, verum dabit ostia Phasis.
<Val. Fl. 2.598>	hic nemus arcanum geminaeque virentibus arae
<Val. Fl. 2.599>	stant tumulis; hic prima pia sollemnia Phrixo
<Val. Fl. 2.600>	ferte manu cinerique, precor, mea reddite dicta:
<Val. Fl. 2.601>	non ego per Stygiae quod rere silentia ripae,
<Val. Fl. 2.602>	frater, agor; frustra vacui scrutaris Averni,
<Val. Fl. 2.603>	care, vias; neque enim scopulis me et fluctibus actam
<Val. Fl. 2.604>	frangit hiems: celeri extemplo subiere ruentem
<Val. Fl. 2.605>	Cymothoe Glaucusque manu; pater ipse profundi
<Val. Fl. 2.606>	has etiam sedes, haec numine tradidit aequo
<Val. Fl. 2.607>	regna nec Inois noster sinus invidet undis.'
<Val. Fl. 2.608>	dixerat et maestos tranquilla sub aequora vultus
<Val. Fl. 2.609>	cum gemitu tulit, ut patrii rediere dolores.
<Val. Fl. 2.610>	tum pelago vina invergens dux talibus infit:
<Val. Fl. 2.611>	'undarum decus et gentis, Cretheia virgo,
<Val. Fl. 2.612>	pande viam cursuque tuos age, diva, secundo',
<Val. Fl. 2.613>	immittitque ratem mediasque intervolat urbes,
<Val. Fl. 2.614>	qua brevibus furit aestus aquis Asiamque prementem
<Val. Fl. 2.615>	effugit abruptis Europa immanior oris.
<Val. Fl. 2.616>	has etiam terras consertaque gentibus arva
<Val. Fl. 2.617>	sic pelago pulsante, reor, Neptunia quondam
<Val. Fl. 2.618>	cuspis et adversi longus labor abscidit aevi,
<Val. Fl. 2.619>	ut Siculum Libycumque latus, stupuitque fragore
<Val. Fl. 2.620>	Ianus et occiduis regnator montibus Atlans.
<Val. Fl. 2.621>	iam iuga Percotes Pariumque infame fragosis
<Val. Fl. 2.622>	exsuperant Pityamque vadis, transmissaque puppi
<Val. Fl. 2.623>	Lampsacus, Ogygii quam nec trieterica Bacchi
<Val. Fl. 2.624>	sacra neque arcanis Phrygius furor invehit antris,
<Val. Fl. 2.625>	sed suus in Venerem raptat deus. illius aras
<Val. Fl. 2.626>	urbe super celsique vident velamina templi.
<Val. Fl. 2.627>	rarior hinc tellus atque ingens undique caelum
<Val. Fl. 2.628>	rursus et incipiens alium prospectus in orbem.
<Val. Fl. 2.629>	terra sinu medio Pontum iacet inter et Hellen
<Val. Fl. 2.630>	ceu fundo prolata maris; namque improba caecis
<Val. Fl. 2.631>	intulit arva vadis longoque per aequora dorso
<Val. Fl. 2.632>	litus agit: tenet hinc veterem confinibus oris
<Val. Fl. 2.633>	pars Phrygiam, pars discreti iuga pinea montis.
<Val. Fl. 2.634>	nec procul ad tenuis surgit confinia ponti
<Val. Fl. 2.635>	urbs placidis demissa iugis; rex divitis agri
<Val. Fl. 2.636>	Cyzicus. Haemoniae qui turn nova signa carinae
<Val. Fl. 2.637>	ut videt, ipse ultro primas procurrit ad undas
<Val. Fl. 2.638>	miraturque viros dextramque amplexus et haerens
<Val. Fl. 2.639>	incipit: 'o terris nunc primum cognita nostris
<Val. Fl. 2.640>	Aemathiae manus et fama mihi maior imago.
<Val. Fl. 2.641>	non tamen haec adeo semota neque ardua tellus
<Val. Fl. 2.642>	longaque iam populis impervia lucis eoae,
<Val. Fl. 2.643>	cum tales intrasse duces, tot robora cerno.
<Val. Fl. 2.644>	nam licet hinc saevas tellus alat horrida gentes
<Val. Fl. 2.645>	meque fremens tumido circumfluat ore Propontis,
<Val. Fl. 2.646>	vestra fides ritusque pares et mitia cultu
<Val. Fl. 2.647>	his etiam mihi corda locis; procul effera virtus
<Val. Fl. 2.648>	Bebrycis et Scythici procul inclementia sacri.'
<Val. Fl. 2.649>	sic memorat laetosque rapit, simul hospita pandi
<Val. Fl. 2.650>	tecta iubet templisque sacros largitur honores.
<Val. Fl. 2.651>	stant gemmis auroque tori mensaeque paratu
<Val. Fl. 2.652>	regifico centumque pares primaeva ministri
<Val. Fl. 2.653>	corpora; pars epulas manibus, pars aurea gestant
<Val. Fl. 2.654>	pocula bellorum casus expressa recentum.
<Val. Fl. 2.655>	atque ea prima duci porgens carchesia Graio
<Val. Fl. 2.656>	Cyzicus 'hic portus' inquit 'mihi territat hostis,
<Val. Fl. 2.657>	has acies sub nocte refert, haec versa Pelasgum
<Val. Fl. 2.658>	terga vides, meus hic ratibus qui pascitur ignis.'
<Val. Fl. 2.659>	subicit Aesonides: 'utinam nunc ira Pelasgos
<Val. Fl. 2.660>	adferat et solitis temptet concurrere furtis
<Val. Fl. 2.661>	cunctaque se ratibus fundat manus: arma videbis
<Val. Fl. 2.662>	hospita nec post hanc ultra tibi proelia noctem.'
<Val. Fl. 2.663>	sic ait basque inter variis nox plurima dictis
<Val. Fl. 2.664>	rapta vices nec non simili lux postera tractu.
<Val. Fl. 3.1>	Tertia iam gelidas Tithonia solverat umbras
<Val. Fl. 3.2>	exueratque polum; Tiphyn placida alta vocabant.
<Val. Fl. 3.3>	it tectis Argoa manus, simul urbe profusi
<Val. Fl. 3.4>	Aenidae caris socium digressibus haerent.
<Val. Fl. 3.5>	dant Cererem lectumque pecus nec palmite Bacchum
<Val. Fl. 3.6>	Bithyno Phrygiove satum, sed quem sua noto
<Val. Fl. 3.7>	colle per angustae Lesbos freta suggerit Helles.
<Val. Fl. 3.8>	ipse agit Aesonidae iunctos ad litora gressus
<Val. Fl. 3.9>	Cyzicus abscessu lacrimans
<Val. Fl. 3.10>	muneribus primas coniunx Percosia vestes
<Val. Fl. 3.11>	quas dabat et picto Clite variaverat auro.
<Val. Fl. 3.12>	tum galeam et patriae telum insuperabile dextrae
<Val. Fl. 3.13>	addidit: ipse ducis pateras et Thessala contra
<Val. Fl. 3.14>	frena capit manibusque datis iunxere nepotes.
<Val. Fl. 3.15>	Tu mihi nunc causas infandaque proelia, Clio,
<Val. Fl. 3.16>	pande virum; tibi enim superum data, virgo, facultas
<Val. Fl. 3.17>	nosse animos rerumque vias. cur talia passus
<Val. Fl. 3.18>	arma, quid hospitiis iunctas concurrere dextras
<Val. Fl. 3.19>	Iuppiter? unde tubae nocturnaque movit Erinys?
<Val. Fl. 3.20>	Dindyma sanguineis famulum bacchata lacertis
<Val. Fl. 3.21>	dum volucri quatit asper equo silvasque fatigat
<Val. Fl. 3.22>	Cyzicus, ingenti praedae deceptus amore
<Val. Fl. 3.23>	adsuetum Phrygias dominam vectare per urbes
<Val. Fl. 3.24>	oppressit iaculo redeuntem ad frena leonem.
<Val. Fl. 3.25>	et nunc ille iubas captivaque postibus ora
<Val. Fl. 3.26>	imposuit, spolium infelix divaeque pudendum.
<Val. Fl. 3.27>	quae postquam Haemoniam tantae non immemor irae
<Val. Fl. 3.28>	aerisono de monte ratem praefixaque regum
<Val. Fl. 3.29>	scuta videt, nova monstra viro, nova funera volvit,
<Val. Fl. 3.30>	ut socias in nocte manus utque impia bella
<Val. Fl. 3.31>	conserat et saevis erroribus implicet urbem.
<Val. Fl. 3.32>	Nox erat et leni canebant aequora sulco,
<Val. Fl. 3.33>	et iam prona leves spargebant sidera somnos.
<Val. Fl. 3.34>	aura vehit; religant tonsas veloque Procnesson
<Val. Fl. 3.35>	et te iam medio flaventem, Rhundace, ponto
<Val. Fl. 3.36>	spumosumque legunt fracta Scylaceon ab unda.
<Val. Fl. 3.37>	ipse diem longe solisque cubilia Tiphys
<Val. Fl. 3.38>	consulit, ipse ratem vento stellisque ministrat.
<Val. Fl. 3.39>	atque ilium non ante sopor luctamine tanto
<Val. Fl. 3.40>	lenit agens divum imperiis; cadit inscia clavo
<Val. Fl. 3.41>	dextera, demittitque oculos, solataque puppis
<Val. Fl. 3.42>	turbine flectit iter portuque refertur amico.
<Val. Fl. 3.43>	Ut notis adlapsa vadis, dant aethere longa
<Val. Fl. 3.44>	signa tubae, vox et mediis emissa tenebris:
<Val. Fl. 3.45>	'hostis habet portus, soliti rediere Pelasgi.'
<Val. Fl. 3.46>	rupta quies; deus ancipitem lymphaverat urbem
<Val. Fl. 3.47>	Mygdoniae Pan iussa ferens saevissima matris,
<Val. Fl. 3.48>	Pan nemorum bellique potens, quem lucis ab horis
<Val. Fl. 3.49>	antra tenent; patet ad medias per devia noctes
<Val. Fl. 3.50>	saetigerum latus et torvae coma sibila frontis.
<Val. Fl. 3.51>	vox omnes super una tubas, qua conus et enses,
<Val. Fl. 3.52>	qua trepidis auriga rotis nocturnaque muris
<Val. Fl. 3.53>	claustra cadunt; talesque metus non Martia cassis
<Val. Fl. 3.54>	Eumenidumque comae, non tristis ab aethere Gorgo
<Val. Fl. 3.55>	sparserit aut tantis aciem raptaverit umbris.
<Val. Fl. 3.56>	ludus et ille deo, pavidum praesepibus aufert
<Val. Fl. 3.57>	cum pecus et profugi sternunt dumeta iuvenci.
<Val. Fl. 3.58>	Ilicet ad regem clamor ruit. exilit altis
<Val. Fl. 3.59>	somnia dira toris simulacraque pallida linquens
<Val. Fl. 3.60>	Cyzicus. ecce super foribus Bellona reclusis
<Val. Fl. 3.61>	nuda latus passuque movens orichalca sonoro
<Val. Fl. 3.62>	adstitit et triplici pulsans fastigia crista
<Val. Fl. 3.63>	inde ciere virum. sequitur per moenia demens
<Val. Fl. 3.64>	ille deam et fatis extrema in proelia tendit,
<Val. Fl. 3.65>	qualis in Alciden et Thesea Rhoetus iniqui
<Val. Fl. 3.66>	nube meri geminam Pholoen maioraque cernens
<Val. Fl. 3.67>	astra ruit, qualisve redit venatibus actis
<Val. Fl. 3.68>	lustra pater Triviamque canens umeroque Learchum
<Val. Fl. 3.69>	advehit, at miserae declinant lumina Thebae.
<Val. Fl. 3.70>	iamque adeo nec porta ducem nec pone moratur
<Val. Fl. 3.71>	excubias sortita manus, quae prima furenti
<Val. Fl. 3.72>	advolat; hinc alii subeunt, ut proxima quaeque
<Val. Fl. 3.73>	intremuit domus et motus accepit inanes.
<Val. Fl. 3.74>	At Minyas anceps fixit pavor; aegra virorum
<Val. Fl. 3.75>	corda labant, nec quae regio aut discrimina cernunt,
<Val. Fl. 3.76>	cur galeae clipeique micent, num pervigil armis
<Val. Fl. 3.77>	donec et hasta volans immani turbine transtris
<Val. Fl. 3.78>	insonuit monuitque ratem rapere obvia caeca
<Val. Fl. 3.79>	arma manu. princeps galeam constringit Iason
<Val. Fl. 3.80>	vociferans: 'primam bane nati, pater, accipe pugnam
<Val. Fl. 3.81>	vosque, viri, optatos huc adfore credite Colchos.'
<Val. Fl. 3.82>	Bistonas in medios ceu Martius exilit astris
<Val. Fl. 3.83>	currus, ubi ingentes animae clamorque tubaeque
<Val. Fl. 3.84>	sanguineae iuvere deum, non segnius ille
<Val. Fl. 3.85>	occupat arva furens; sequitur vis omnis Achivum.
<Val. Fl. 3.86>	adglomerant latera, et densis thoracibus horrens
<Val. Fl. 3.87>	stat manus, aegisono quam nec fera pectore virgo
<Val. Fl. 3.88>	dispulerit nec dextra Iovis Terrorque Pavorque,
<Val. Fl. 3.89>	Martis equi. sic contextis umbonibus urgent,
<Val. Fl. 3.90>	caeruleo veluti cum Iuppiter agmine nubem
<Val. Fl. 3.91>	constituit: certant zephyri frustraque rigentem
<Val. Fl. 3.92>	pulsat utrimque notus; pendent mortalia longo
<Val. Fl. 3.93>	corda metu, quibus illa fretis, quibus incidat arvis.
<Val. Fl. 3.94>	Hine manus infelix clamore impellere magno
<Val. Fl. 3.95>	saxa facesque atras et tortae pondera fundae;
<Val. Fl. 3.96>	fert sonitus immota phalanx irasque retentant,
<Val. Fl. 3.97>	congeries dum prima fluat. stellantia Mopsus
<Val. Fl. 3.98>	tegmina et ingentem Corythi notat Eurytus umbram.
<Val. Fl. 3.99>	restitit ille gradu seseque a lumine ferri
<Val. Fl. 3.100>	sustinuit, praeceps subitum ceu pastor ad amnem,
<Val. Fl. 3.101>	spumantem nimbis fluctuque arbusta ruentem.
<Val. Fl. 3.102>	at Tydeus 'en intentis quem viribus' inquit
<Val. Fl. 3.103>	'opperiar manibusque dari quem comminus optem;
<Val. Fl. 3.104>	quo steteris moriere loco.' subit ilia cuspis
<Val. Fl. 3.105>	Olenii; dedit ille sonum compressaque mandens
<Val. Fl. 3.106>	aequora purpuream singultibus expulit hastam.
<Val. Fl. 3.107>	ac velut in medio rupes latet horrida ponto,
<Val. Fl. 3.108>	quam super ignari numquam rexere magistri
<Val. Fl. 3.109>	praecipites impune rates, sic agmine caeco
<Val. Fl. 3.110>	incurrit strictis manus ensibus. occubat Iron
<Val. Fl. 3.111>	et Cotys et Pyrno melior genitore Bienor.
<Val. Fl. 3.112>	At magis interea diverso turbida motu
<Val. Fl. 3.113>	urbs agitur. Genyso coniunx amoverat arma;
<Val. Fl. 3.114>	ast illi subitus ventis vivoque reluxit
<Val. Fl. 3.115>	torre focus; telis gaudes, miserande, repertis.
<Val. Fl. 3.116>	linquit et undantes mensas infectaque pernox
<Val. Fl. 3.117>	sacra Medon; chlamys imbelli circumvenit ostro
<Val. Fl. 3.118>	torta manum, strictoque vias praefulgurat ense.
<Val. Fl. 3.119>	talis in arma ruit, nec vina dapesque remota,
<Val. Fl. 3.120>	statque loco torus, †in quo omen† mansere ministri.
<Val. Fl. 3.121>	inde vagi nec tela modis nec casibus isdem
<Val. Fl. 3.122>	conseruere manum et longe iacuere perempti.
<Val. Fl. 3.123>	ecce gravem nodis pinguique bitumine quassans
<Val. Fl. 3.124>	lampada turbata Phlegyas decurrit ab urbe.
<Val. Fl. 3.125>	ille leves de more manus aciemque Pelasgum
<Val. Fl. 3.126>	per noctem remeasse ratus pulsumque requirens
<Val. Fl. 3.127>	saepe sibi vano Thamyrim clamore petebat
<Val. Fl. 3.128>	arduus et late fumanti nube coruscus;
<Val. Fl. 3.129>	quantus ubi immenso prospexit ab aethere Typhon
<Val. Fl. 3.130>	igne simul ventisque rubens, quem Iuppiter alte
<Val. Fl. 3.131>	crine tenet; trepidant diro sub lumine puppes.
<Val. Fl. 3.132>	tollitur hinc tentoque ruit Tirynthius arcu
<Val. Fl. 3.133>	pectore certa regens adversa spicula flamma:
<Val. Fl. 3.134>	per piceos accensa globos et pectus harundo
<Val. Fl. 3.135>	per medium contenta fugit; ruit ille comanti
<Val. Fl. 3.136>	ore facem supra, maiorque apparuit ignis.
<Val. Fl. 3.137>	Ambrosium Peleus, ingentem Ancaeus Echeclum
<Val. Fl. 3.138>	sternit et elatae propius succedere dextrae
<Val. Fl. 3.139>	Telecoonta sinit †delicataque† ora securi
<Val. Fl. 3.140>	disiecit cervice tenus. simul aspera victor
<Val. Fl. 3.141>	cingula sublustri vibrantia detrahit umbra,
<Val. Fl. 3.142>	'has, precor, exuvias et opima cadavera' Nestor
<Val. Fl. 3.143>	'linquite' ait: 'ferro potius mihi dextera, ferro
<Val. Fl. 3.144>	navet opus', prensumque manu detruncat Amastrum 145
<Val. Fl. 3.145>	diversasque simul socios invadere turmas
<Val. Fl. 3.146>	admonuit. pergunt rupta testudine fusi,
<Val. Fl. 3.147>	qua tenebrae campique ferunt. gravis invenit Ochum
<Val. Fl. 3.148>	Phlias et trepido Pollux impingitur Hebro.
<Val. Fl. 3.149>	ipse super vultus taboque natantia terga
<Val. Fl. 3.150>	dux campi Martisque potens, ut caeca profundo
<Val. Fl. 3.151>	currit hiems, Zelyn et Bronten Abarimque relinquit
<Val. Fl. 3.152>	semineces: Glaucum sequitur Glaucumque ruentem
<Val. Fl. 3.153>	occupat et iugulo vulnus molitur aperto.
<Val. Fl. 3.154>	ille manu contra telum tenet ultima frustra
<Val. Fl. 3.155>	verba ciens fixamque videt decrescere cornum.
<Val. Fl. 3.156>	hinc Halyn, hinc rigido transcurrens demetit ense
<Val. Fl. 3.157>	Protin et insignem cithara cantuque fluenti
<Val. Fl. 3.158>	Dorcea, qui dulci festis adsistere mensis
<Val. Fl. 3.159>	pectine Bistoniae magnum post ausus alumnum.
<Val. Fl. 3.160>	nec pharetram aut acres ultra Tirynthius arcus
<Val. Fl. 3.161>	exercet, socia sed disicit agmina clava.
<Val. Fl. 3.162>	ac veluti magna iuvenum cum densa securi
<Val. Fl. 3.163>	silva labat cuneisque gemit grave robur adactis
<Val. Fl. 3.164>	iamque abies piceaeque ruunt, sic dura sub ictu
<Val. Fl. 3.165>	ossa virum malaeque sonant sparsusque cerebro
<Val. Fl. 3.166>	albet ager. levis ante pedes subsederat †Hidmon;
<Val. Fl. 3.167>	occupat os barbamque viri clavamque superne
<Val. Fl. 3.168>	intonat 'occumbes' et 'nunc' ait 'Herculis armis,
<Val. Fl. 3.169>	donum ingens semperque tuis mirabile fatum.'
<Val. Fl. 3.170>	horruit ille cadens nomenque agnovit amicum
<Val. Fl. 3.171>	primus et ignaris dirum scelus attulit umbris.
<Val. Fl. 3.172>	nee tibi Thessalicos tune profuit, Ornyte, reges
<Val. Fl. 3.173>	hospitiis aut mente moras fovisse benigna
<Val. Fl. 3.174>	et laribus sacrasse diem; procul advenit Idmon
<Val. Fl. 3.175>	oblatumque ferit, galeam cristasque rubentes,
<Val. Fl. 3.176>	heu tua dona, gerens. quem te qualemque videbit
<Val. Fl. 3.177>	attonitus, Crenaee, parens. en frigidus orbes
<Val. Fl. 3.178>	purpureos iam somnus obit, iam candor et anni
<Val. Fl. 3.179>	deficiunt vitaque fugit decus omne soluta:
<Val. Fl. 3.180>	desere nune nemus et Nympharum durus amores.
<Val. Fl. 3.181>	at diversa Sagen turbantem fallere nervo
<Val. Fl. 3.182>	tum primum puer ausus Hylas (spes maxima bellis
<Val. Fl. 3.183>	pulcher Hylas, si fata sinant, si prospera Iuno),
<Val. Fl. 3.184>	prostravitque virum celeri per pectora telo.
<Val. Fl. 3.185>	Accessere (nefas) tenebris fallacibus acti
<Val. Fl. 3.186>	Tyndaridae in sese: Castor prius ibat in ictus
<Val. Fl. 3.187>	nescius; ast illos nova lux subitusque diremit
<Val. Fl. 3.188>	frontis apex. tum Castor Ityn, qua caerulus ambit
<Val. Fl. 3.189>	balteus et gemini committunt ora dracones,
<Val. Fl. 3.190>	frater Hagen Thapsumque securigerumque Nealcen
<Val. Fl. 3.191>	transigit et Canthi pallentem vulnere Cydrum.
<Val. Fl. 3.192>	torserat hic totis conisus viribus hastam
<Val. Fl. 3.193>	venatori Erymo, brevis hanc sed fata ferentem
<Val. Fl. 3.194>	prodidit et piceo comitem miserata refulsit
<Val. Fl. 3.195>	Luna polo; cessere iubae, raptumque per auras
<Val. Fl. 3.196>	vulnus, et extrema sonuit cita cuspide cassis.
<Val. Fl. 3.197>	Nisaeum Telamon et Ophelten vana sonantem
<Val. Fl. 3.198>	per clipei cedentis opus cratemque trilicem,
<Val. Fl. 3.199>	qua stomachi secreta, ferit laetusque profatur:
<Val. Fl. 3.200>	'di, precor, hunc regem aut aeque delegerit alta
<Val. Fl. 3.201>	fors mihi gente satum, magnusque et flebilis urbi
<Val. Fl. 3.202>	conciderit.' super addit Aren fratremque Melanthum
<Val. Fl. 3.203>	Phoceaque Oleniden, Lelegum qui pulsus ab oris
<Val. Fl. 3.204>	regis amicitiam et famuli propioris honores —
<Val. Fl. 3.205>	qua patiens non arte — tulit. nox alta cadentum
<Val. Fl. 3.206>	ingentes resonat sonitus augetque ruinas:
<Val. Fl. 3.207>	ut magis Inarime, magis ut mugitor anhelat
<Val. Fl. 3.208>	Vesvius, attonitas acer cum suscitat urbes ...
<Val. Fl. 3.209>	sic pugnae crebrescit opus; neque enim ignea cedunt
<Val. Fl. 3.210>	astra loco, lentis haeret nox conscia bigis.
<Val. Fl. 3.211>	Perge age Tartareae mecum semel omnia noctis,
<Val. Fl. 3.212>	Musa, sequi. trepidam Phaethon adflavit ab alto
<Val. Fl. 3.213>	Tisiphonen, graviorque locos iam luce propinqua
<Val. Fl. 3.214>	umbra premit; non signa virum, non funera cernunt,
<Val. Fl. 3.215>	et rabie magis ora calent. vos prodite, divae,
<Val. Fl. 3.216>	Eumenidum noctisque globos, vatique patescat
<Val. Fl. 3.217>	armorum fragor et tepidi singultibus agri
<Val. Fl. 3.218>	labentum atque acti Minyis per litora manes.
<Val. Fl. 3.219>	Cyzicus hic aciem vanis discursibus implet
<Val. Fl. 3.220>	fata trahens; iam pulsa sibi cessisse Pelasgum
<Val. Fl. 3.221>	agmina, iam passim vacuos disiecta per agros
<Val. Fl. 3.222>	credit ovans: tales habitus, ea gaudia fingit
<Val. Fl. 3.223>	ira deum. fundo veluti cum Coeus in imo
<Val. Fl. 3.224>	vincla lovis fractoque trahens adamante catenas
<Val. Fl. 3.225>	Saturnum Tityumque vocat spemque aetheris amens
<Val. Fl. 3.226>	concipit, ast ilium fluviis et nocte remensa
<Val. Fl. 3.227>	Eumenidum canis et sparsae iuba reppulit hydrae.
<Val. Fl. 3.228>	saevit acerba fremens tardumque a moenibus agmen
<Val. Fl. 3.229>	increpitat: 'numquamne dolor virtusque subibit
<Val. Fl. 3.230>	nil ausas sine rege manus? at barbara buxus
<Val. Fl. 3.231>	si vocet et motis ululantia Dindyma sacris,
<Val. Fl. 3.232>	tune ensis placeatque furor, modo tela sacerdos
<Val. Fl. 3.233>	porrigat et iussa sanguis exuberet ulna.'
<Val. Fl. 3.234>	talibus insultans iamdudum numine divae
<Val. Fl. 3.235>	deficit, infracti languescunt frigore cursus,
<Val. Fl. 3.236>	corda pavent, audit fremitus irasque leonum
<Val. Fl. 3.237>	cornuaque et motas videt inter nubila turres.
<Val. Fl. 3.238>	tune gravis et certo tendens stridore per umbram
<Val. Fl. 3.239>	Aesonii venit hasta ducis latumque sub imo
<Val. Fl. 3.240>	pectore rumpit iter. quam nunc incognita vellet
<Val. Fl. 3.241>	lustra sibi nullosque datos venatibus annos.
<Val. Fl. 3.242>	talia magnanimi diverso turbine fundunt
<Val. Fl. 3.243>	tela viri sonitusque pedum suspectaque motu
<Val. Fl. 3.244>	explorant; prensant socios vocemque reposcunt.
<Val. Fl. 3.245>	quod si tanta lues seros durasset in ortus,
<Val. Fl. 3.246>	exstinctum genus et solas per moenia matres
<Val. Fl. 3.247>	vidisset stratamque dies in litore gentem.
<Val. Fl. 3.248>	Tum pater omnipotens tempus iam rege perempto
<Val. Fl. 3.249>	flectere fata ratus miserasque abrumpere pugnas,
<Val. Fl. 3.250>	supremam celeravit opem nutuque sereno
<Val. Fl. 3.251>	intonuit, quem Nocte satae, quem turbidus horret
<Val. Fl. 3.252>	Armipotens: tunc porta trucis coit infera belli.
<Val. Fl. 3.253>	continuo dant terga metu versique per agros
<Val. Fl. 3.254>	diffugiunt, quae sola salus; nec terga ruentum
<Val. Fl. 3.255>	mens Minyis conversa sequi: stetit anxia virtus.
<Val. Fl. 3.256>	ecce autem primo iam spargere lumine portus
<Val. Fl. 3.257>	orta dies notaeque (nefas) albescere turres.
<Val. Fl. 3.258>	'di maris' attonito conclamat ab agmine Tiphys,
<Val. Fl. 3.259>	'ut mea fatali damnastis pectora somno.
<Val. Fl. 3.260>	heu socii quantis complerunt litora monstris.'
<Val. Fl. 3.261>	illi autem neque adhuc gemitus neque conscia facti
<Val. Fl. 3.262>	ora levant; tenet exsangues rigor horridus artus;
<Val. Fl. 3.263>	ceu pavet ad crines et tristia Pentheos ora
<Val. Fl. 3.264>	Thyias, ubi impulsae iam se deus agmine matris
<Val. Fl. 3.265>	abstulit et caesi vanescunt cornua tauri.
<Val. Fl. 3.266>	nec minus effusi grandaevum ad litora vulgus,
<Val. Fl. 3.267>	ut socias videre manus, dare versa retrorsus
<Val. Fl. 3.268>	terga metu. dextram tendens proclamat Iason
<Val. Fl. 3.269>	'quos fugitis? vellem hac equidem me strage meosque
<Val. Fl. 3.270>	procubuisse magis. deus haec, deus asper utrisque
<Val. Fl. 3.271>	implicuit. sumus en Minyae, sumus hospita turba.
<Val. Fl. 3.272>	cur etiam flammas miserosque moramur honores?'
<Val. Fl. 3.273>	Tum super exsangues confertae caedis acervos
<Val. Fl. 3.274>	praecipiti plangore ruunt; agnoscit in alta
<Val. Fl. 3.275>	strage virum sua texta parens, sua munera coniunx.
<Val. Fl. 3.276>	it gemitus toto sinuosa per aequora caelo.
<Val. Fl. 3.277>	pars tenuis flatus et adhuc stridentia prensant
<Val. Fl. 3.278>	volnera, pars sera componunt lumina dextra.
<Val. Fl. 3.279>	at vero in mediis exsangui rege reperto
<Val. Fl. 3.280>	aggeribus, tristi sileant ceu cetera planctu,
<Val. Fl. 3.281>	sic famulum matrumque dolor, sic omnis ad unum
<Val. Fl. 3.282>	versa manus. circa lacrimis ac mentibus aegri
<Val. Fl. 3.283>	stant Minyae deflentque nefas et cuspidis ictus
<Val. Fl. 3.284>	Aesoniae sortemque ducis solantur acerbam.
<Val. Fl. 3.285>	ille ubi concretes pingui iam sanguine crines
<Val. Fl. 3.286>	pallentesque genas infractaque pectore caro
<Val. Fl. 3.287>	tela neque hesternos agnovit in hospite vultus,
<Val. Fl. 3.288>	ingemit atque artus fatur complexus amicos:
<Val. Fl. 3.289>	'te tamen ignarum tanti, miserande, furoris
<Val. Fl. 3.290>	nox habet et nullo testantem foedera questu:
<Val. Fl. 3.291>	at mihi luctificum venit iubar. hic quibus adsum
<Val. Fl. 3.292>	colloquiis, cui me hospitio Fortuna revexit?
<Val. Fl. 3.293>	exstinguine mea (fatis id defuit unum)
<Val. Fl. 3.294>	speravi te posse manu? talisve reliqui
<Val. Fl. 3.295>	has ego, amice, domos? quod si iam bella manebant
<Val. Fl. 3.296>	et placitum hoc superis, nonne haec mea iustius essent
<Val. Fl. 3.297>	funera? meque tuus sine crimine plangeret error,
<Val. Fl. 3.298>	nec Clarii nunc antra dei quercusque Tonantis
<Val. Fl. 3.299>	arguerem. talesne acies, talesne triumphos
<Val. Fl. 3.300>	sorte dabant? tantumque nefas mens conscia vatum
<Val. Fl. 3.301>	conticuit, patriae exitium crudele senectae
<Val. Fl. 3.302>	et tot acerba canens? heu divis visa sinistris
<Val. Fl. 3.303>	regna mihi. quinam reditus? quae me hospita tellus
<Val. Fl. 3.304>	accipiet? quae non primis prohibebit harenis?
<Val. Fl. 3.305>	invidere dei, ne Phasidis arva remoti
<Val. Fl. 3.306>	et Scythicas populatus opes haec rursus adirem
<Val. Fl. 3.307>	litora neve tuos irem tune ultor in hostes.
<Val. Fl. 3.308>	fas tamen est conferre genas, fas iungere tecum
<Val. Fl. 3.309>	pectora et exsangues miscere amplexibus artus.
<Val. Fl. 3.310>	vos age funereas ad litora volvite silvas
<Val. Fl. 3.311>	et socios lustrate rogos; date debita caesis
<Val. Fl. 3.312>	munera, quae nostro misisset Cyzicus igni.'
<Val. Fl. 3.313>	Parte alia Clite laceras super ora mariti
<Val. Fl. 3.314>	fusa comas misera in planctus vocat agmina matrum
<Val. Fl. 3.315>	fatur et haec: 'primis coniunx ereptus in annis
<Val. Fl. 3.316>	cuncta trahis; necdum suboles nec gaudia de te
<Val. Fl. 3.317>	ulla mihi, quis maesta tuos nunc, optime, casus
<Val. Fl. 3.318>	perpeterer tenui luctum solamine fallens.
<Val. Fl. 3.319>	Mygdonis arma patrem funestaque proelia nuper
<Val. Fl. 3.320>	natales rapuere domos, Triviaeque potentis
<Val. Fl. 3.321>	occidit arcana genetrix absumpta sagitta:
<Val. Fl. 3.322>	tu, mihi qui coniunx pariter fraterque parensque
<Val. Fl. 3.323>	solus et a prima fueras spes una iuventa,
<Val. Fl. 3.324>	deseris heu, totamque deus simul impulit urbem.
<Val. Fl. 3.325>	ast ego non media te saltem, Cyzice, vidi
<Val. Fl. 3.326>	tendentem mihi morte manus aut ulla monentis
<Val. Fl. 3.327>	verba tuli; quin te thalamis modo questa morari
<Val. Fl. 3.328>	heu talem tantique metus secura recepi.'
<Val. Fl. 3.329>	illam vix gemino maerens cum Castore Pollux
<Val. Fl. 3.330>	erigit haerentem compressaque colla trahentem.
<Val. Fl. 3.331>	Interea innumeras nudatis montibus urgent
<Val. Fl. 3.332>	certatim decorantque pyras et corpora maesti
<Val. Fl. 3.333>	summa locant. vadit sonipes cervice remissa,
<Val. Fl. 3.334>	venatrix nec turba canum pecudumque morantur
<Val. Fl. 3.335>	funereae, quae cuique manus, quae cura suorum,
<Val. Fl. 3.336>	quae fortuna fuit. medio rex aggere longe
<Val. Fl. 3.337>	eminet; hunc crebris quatiens singultibus ora
<Val. Fl. 3.338>	adlevat Aesonides celsoque reponit in ostro.
<Val. Fl. 3.339>	dat pictas auro atque ardentes murice vectes,
<Val. Fl. 3.340>	quas rapuit telis festina vocantibus austris
<Val. Fl. 3.341>	Hypsipyle; galeam dilectaque cingula regi
<Val. Fl. 3.342>	inicit. ille suam vultus conversus ad urbem
<Val. Fl. 3.343>	sceptra manu veterum retinet gestamen avorum.
<Val. Fl. 3.344>	nam quia nec proles alius nec denique sanguis,
<Val. Fl. 3.345>	ipse decus regnique refert insigne parenti.
<Val. Fl. 3.346>	inde ter armatos Minyis referentibus orbes
<Val. Fl. 3.347>	concussi tremuere rogi, ter inhorruit aether
<Val. Fl. 3.348>	luctificum clangente tuba; iecere supremo
<Val. Fl. 3.349>	tum clamore faces; rerum labor omnis in auras
<Val. Fl. 3.350>	solvitur, et celsis conlucent aequora flammis.
<Val. Fl. 3.351>	scilicet haec illo iuvenem populosque manebant
<Val. Fl. 3.352>	tempore, Peliacis caderet cum montibus arbor;
<Val. Fl. 3.353>	hoc volucrumque minae praesagaque fulmina longo
<Val. Fl. 3.354>	acta mari tulerant. sed quis non prima refellat
<Val. Fl. 3.355>	monstra deum longosque sibi non auguret annos?
<Val. Fl. 3.356>	iamque solutus honos cineri, iam passibus aegris
<Val. Fl. 3.357>	dilapsae cum prole nurus, tandemque quiescunt
<Val. Fl. 3.358>	dissona pervigili planctu vada, qualiter arctos
<Val. Fl. 3.359>	ad patrias avibus medio iam vere revectis
<Val. Fl. 3.360>	Memphis et aprici statio silet annua Nili.
<Val. Fl. 3.361>	At non inde dies nec quae magis aspera curis
<Val. Fl. 3.362>	nox Minyas tanta caesorum ab imagine solvit.
<Val. Fl. 3.363>	bis zephyri iam vela vocant: fiducia maestis
<Val. Fl. 3.364>	nulla viris, aegra adsiduo mens carpitur aestu,
<Val. Fl. 3.365>	necdum omnes lacrimas atque omnia reddita caesis
<Val. Fl. 3.366>	iusta putant; patria ex oculis acerque laborum
<Val. Fl. 3.367>	pulsus amor segnique iuvat frigescere luctu.
<Val. Fl. 3.368>	ipse etiam Aesonides, quamquam tristissima rerum
<Val. Fl. 3.369>	castiganda duci vultuque premenda sereno,
<Val. Fl. 3.370>	dulcibus indulget lacrimis aperitque dolorem.
<Val. Fl. 3.371>	tum secreta trahens Phoebeum ad litora Mopsum
<Val. Fl. 3.372>	'quaenam' ait 'ista lues, aut quae sententia divum?
<Val. Fl. 3.373>	decretusne venit fato pavor, an sibi nectunt
<Val. Fl. 3.374>	corda moras? cur immemores famaeque larisque
<Val. Fl. 3.375>	angimur? aut pariet quemnam haec ignavia finem?'
<Val. Fl. 3.376>	'Dicam' ait 'ac penitus causas labemque docebo'
<Val. Fl. 3.377>	Mopsus, et astra tuens 'non si mortalia membra
<Val. Fl. 3.378>	sortitusque breves et parvi tempora fati
<Val. Fl. 3.379>	perpetimur, socius superi quondam ignis Olympi,
<Val. Fl. 3.380>	fas ideo miseere neces ferroque morantes
<Val. Fl. 3.381>	exigere hinc animas redituraque semina caelo.
<Val. Fl. 3.382>	quippe nec in ventos nec in ultima solvimur ossa:
<Val. Fl. 3.383>	ira manet duratque dolor. cum deinde tremendi
<Val. Fl. 3.384>	ad solium venere Iovis questuque nefandam
<Val. Fl. 3.385>	edocuere necem, patet ollis ianua leti
<Val. Fl. 3.386>	atque iterum remeare licet; comes una sororum
<Val. Fl. 3.387>	additur et pariter terras atque aequora lustrant.
<Val. Fl. 3.388>	quisque suos sontes inimicaque pectora poenis
<Val. Fl. 3.389>	implicat et varia meritos formidine pulsant.
<Val. Fl. 3.390>	at quibus invito maduerunt sanguine dextrae,
<Val. Fl. 3.391>	si fors saeva tulit miseros, sed proxima culpae,
<Val. Fl. 3.392>	hos variis mens ipsa modis agit, et sua carpunt
<Val. Fl. 3.393>	facta viros: resides et iam nil amplius ausi
<Val. Fl. 3.394>	in lacrimas humilesque metus aegramque fatiscunt
<Val. Fl. 3.395>	segnitiem, quos ecce vides. sed nostra requiret
<Val. Fl. 3.396>	cura viam. memori iam pridem cognita vati
<Val. Fl. 3.397>	est procul ad Stygiae devexa silentia noctis
<Val. Fl. 3.398>	Cimmerium domus et superis incognita tellus,
<Val. Fl. 3.399>	caeruleo tenebrosa situ, quo flammea numquam
<Val. Fl. 3.400>	Sol iuga sidereos nec mittit Iuppiter annos.
<Val. Fl. 3.401>	stant tacitae frondes immotaque silva comanti
<Val. Fl. 3.402>	horret acerna iugo; specus umbrarumque meatus
<Val. Fl. 3.403>	subter et Oceani praeceps fragor arvaque nigro
<Val. Fl. 3.404>	vasta metu et subitae post longa silentia voces.
<Val. Fl. 3.405>	ensifer hic atraque sedens in veste Celaeneus
<Val. Fl. 3.406>	insontes errore luit culpamque remittens
<Val. Fl. 3.407>	carmina turbatos volvit placantia manes.
<Val. Fl. 3.408>	ille mihi quae danda forent lustramina caesis
<Val. Fl. 3.409>	prodidit, ille volens Erebum terrasque retexit.
<Val. Fl. 3.410>	ergo ubi puniceas oriens accenderit undas,
<Val. Fl. 3.411>	tu socios adhibe sacris armentaque magnis
<Val. Fl. 3.412>	bina deis; me iam coetus accedere vestros
<Val. Fl. 3.413>	haut fas interea, donec lustralia pernox
<Val. Fl. 3.414>	vota fero. movet en gelidos Latonia currus:
<Val. Fl. 3.415>	flecte gradum, placitis sileant age litora coeptis.'
<Val. Fl. 3.416>	Iamque sopor mediis tellurem presserat horis
<Val. Fl. 3.417>	et circum tacito volitabant somnia mundo,
<Val. Fl. 3.418>	cum vigil arcani speculatus tempora sacri
<Val. Fl. 3.419>	Ampycides petit adversis Aesepia silvis
<Val. Fl. 3.420>	flumina et aequoreas pariter decurrit ad undas.
<Val. Fl. 3.421>	hic sale purpureo vivaque nitentia lympha
<Val. Fl. 3.422>	membra novat seque horrificis accommodat actis.
<Val. Fl. 3.423>	tempora tum vittis et supplice castus oliva
<Val. Fl. 3.424>	implicat et stricto designat litora ferro;
<Val. Fl. 3.425>	circum humiles aras ignotaque nomina divum
<Val. Fl. 3.426>	instituit silvaque super contristat opaca,
<Val. Fl. 3.427>	utque metum numenque loco sacramque quietem
<Val. Fl. 3.428>	addidit, ardenti nitidum iubar evocat alto.
<Val. Fl. 3.429>	Atque Argoa manus variis insignis in armis
<Val. Fl. 3.430>	ibat agens lectas aurata fronte bidentes.
<Val. Fl. 3.431>	Delius hic longe candenti veste sacerdos
<Val. Fl. 3.432>	occurrit ramoque vocat; iamque ipse recenti
<Val. Fl. 3.433>	stat tumulo placida transmittens agmina lauro.
<Val. Fl. 3.434>	ducit et ad fluvios ac vincula solvere monstrat
<Val. Fl. 3.435>	prima pedum glaucasque comis praetexere frondes
<Val. Fl. 3.436>	imperat, hinc alte Phoebi surgentis ad orbem
<Val. Fl. 3.437>	ferre manus totisque simul procumbere campis.
<Val. Fl. 3.438>	tune piceae mactantur oves, prosectaque partim
<Val. Fl. 3.439>	pectora, per medios partem gerit obvius Idmon.
<Val. Fl. 3.440>	ter tacitos egere gradus, ter tristia tangens
<Val. Fl. 3.441>	arma simul vestesque virum lustramina ponto
<Val. Fl. 3.442>	pone iacit; rapidis adolentur cetera flammis.
<Val. Fl. 3.443>	quin etiam truncas nemorum effigiesque virorum
<Val. Fl. 3.444>	rite locat quercus simulataque subligat arma.
<Val. Fl. 3.445>	huc Stygias transire minas iramque severi
<Val. Fl. 3.446>	sanguinis, his orat vigiles incumbere curas
<Val. Fl. 3.447>	atque ita lustrifico cantu vocat: 'ite, perempti,
<Val. Fl. 3.448>	ac memores abolete minas; sint otia vobis,
<Val. Fl. 3.449>	sit Stygiae iam sedis amor; procul agmine nostro
<Val. Fl. 3.450>	et procul este mari cunctisque absistite bellis.
<Val. Fl. 3.451>	vos ego nec Graias umquam contendere ad urbes
<Val. Fl. 3.452>	nec triviis ululare velim, pecorique satisque
<Val. Fl. 3.453>	nullae ideo pestes nee luctifer ingruat annus,
<Val. Fl. 3.454>	nec populi nostrive luant ea facta minores.'
<Val. Fl. 3.455>	dixerat, et summas frondentibus intulit aris
<Val. Fl. 3.456>	libavitque dapes, placidi quas protinus angues,
<Val. Fl. 3.457>	umbrarum famuli, linguis rapuere coruscis.
<Val. Fl. 3.458>	Continuo puppem petere et considere transtris
<Val. Fl. 3.459>	imperat Ampycides nee visum vertere terrae:
<Val. Fl. 3.460>	exciderint quae gesta manu, quae debita fatis.
<Val. Fl. 3.461>	illi alacres pars arma locant, pars ardua raptis
<Val. Fl. 3.462>	insternunt tabulata toris oriturque trementum
<Val. Fl. 3.463>	remorum sonus et laetae concordia vocis.
<Val. Fl. 3.464>	Iuppiter urgentem ceu summa Ceraunia nubem
<Val. Fl. 3.465>	cum pepulit movitque iugis, fulsere repente
<Val. Fl. 3.466>	et nemora et scopuli nitidusque reducitur aether,
<Val. Fl. 3.467>	sic animi rediere viris, iamque ipse magister
<Val. Fl. 3.468>	nutat ab arce ratis remisque obsistere tendit.
<Val. Fl. 3.469>	instaurant primi certamina liber amictu
<Val. Fl. 3.470>	Eurytus et dictis Talai non territus Idas;
<Val. Fl. 3.471>	inde alii increpitant atque aequora pectore tollunt.
<Val. Fl. 3.472>	par gemitu pulsuque labor, versumque vicissim
<Val. Fl. 3.473>	mittitur in puppem remo mare. laetus et ipse
<Val. Fl. 3.474>	Alcides 'quisnam hos vocat in certamina fluctus?'
<Val. Fl. 3.475>	dixit et intortis adsurgens arduus undis
<Val. Fl. 3.476>	percussit subito deceptum fragmine pectus,
<Val. Fl. 3.477>	atque in terga ruens Talaum fortemque Eriboten
<Val. Fl. 3.478>	et longe tantae securum Amphiona molis
<Val. Fl. 3.479>	obruit inque tuo posuit caput, Iphite, transtro.
<Val. Fl. 3.480>	Iam summas caeli Phoebus candentior arces
<Val. Fl. 3.481>	vicerat et longas medius revocaverat umbras:
<Val. Fl. 3.482>	tardior hine cessante viro quae proxima Tiphys
<Val. Fl. 3.483>	litora quosque dabat densa trabe Mysia montes
<Val. Fl. 3.484>	advehitur. petit excelsas Tirynthius ornos;
<Val. Fl. 3.485>	haeret Hylas lateri passusque moratur iniquos.
<Val. Fl. 3.486>	Ilium ubi Iuno poli summo de vertice puppem
<Val. Fl. 3.487>	deseruisse videt, tempus rata diva nocendi
<Val. Fl. 3.488>	Pallada consortem curis cursusque regentem,
<Val. Fl. 3.489>	nequa inde inceptis fieret mora, fallere prima
<Val. Fl. 3.490>	molitur caroque dolis avertere fratri.
<Val. Fl. 3.491>	tum sic adloquitur: 'procerum vi pulsus iniqua
<Val. Fl. 3.492>	germanique manu (repetis, quo crimine) Perses
<Val. Fl. 3.493>	barbaricas iam movit opes Hyrcanaque signa.
<Val. Fl. 3.494>	Aeetes contra thalamis et virgine pacta
<Val. Fl. 3.495>	conciliate reges Scythicos, primusque coacta
<Val. Fl. 3.496>	advehit Albana Styrus gener agmina porta.
<Val. Fl. 3.497>	bellum ingens, atque ipse citis Gradivus habenis
<Val. Fl. 3.498>	fundit equos. viden Arctoo de cardine quanta
<Val. Fl. 3.499>	tollat se nubes atque aequore pendeat atro?
<Val. Fl. 3.500>	corripe prima vias; finem cum Phasidis alti
<Val. Fl. 3.501>	transierit Perses aciemque admoverit urbi,
<Val. Fl. 3.502>	coepta refer paulumque (nefas) et foedera necte
<Val. Fl. 3.503>	consiliis atque arte tua. sponde adfore reges
<Val. Fl. 3.504>	dis genitos, quis arma volens, quis agmina iungat.'
<Val. Fl. 3.505>	at virgo, quamquam insidias aestusque novercae
<Val. Fl. 3.506>	sentiat et blandos quaerentem fingere vultus,
<Val. Fl. 3.507>	obsequitur tamen et iussas petit ocius oras.
<Val. Fl. 3.508>	Ingemuit Iuno tandemque silentia rumpit:
<Val. Fl. 3.509>	'en labor, en odiis caput insuperabile nostris.
<Val. Fl. 3.510>	quam Nemeen tot fessa minis, quae †belua† Lernae
<Val. Fl. 3.511>	experiar? Phrygiis ultro concurrere monstris
<Val. Fl. 3.512>	nempe virum et †pulchro† reserantem Pergama ponto
<Val. Fl. 3.513>	vidimus. en ego nunc regum soror — et mihi gentis
<Val. Fl. 3.514>	ullus honos? iam tum indecores iustaeque dolorum
<Val. Fl. 3.515>	primitiae tenero superati protinus angues.
<Val. Fl. 3.516>	debueram nullos iuveni iam quaerere casus
<Val. Fl. 3.517>	victa nec ad tales forsan descendere pugnas.
<Val. Fl. 3.518>	verum animis insiste tuis actumque ........
<Val. Fl. 3.519>	tende, pudor; mox et Furias Ditemque movebo.'
<Val. Fl. 3.520>	haec ait et pariter laevi iuga pinea montis
<Val. Fl. 3.521>	respicit ac pulchro venantes agmine Nymphas,
<Val. Fl. 3.522>	undarum nemorumque decus. levis omnibus arcus
<Val. Fl. 3.523>	et manicae virides et stricta myrtus habena,
<Val. Fl. 3.524>	summo palla genu, tenui vagus innatat umbra
<Val. Fl. 3.525>	crinis ad obscurae decurrens cingula mammae.
<Val. Fl. 3.526>	ipsa citatarum tellus pede plausa sororum
<Val. Fl. 3.527>	personat et teneris summittit gramina plantis.
<Val. Fl. 3.528>	e quibus Herculeo Dryope percussa fragore,
<Val. Fl. 3.529>	cum fugerent iam tela ferae, processerat ultra
<Val. Fl. 3.530>	turbatum visura nemus, fontemque petebat
<Val. Fl. 3.531>	rursus et attonitos referebat ab Hercule vultus.
<Val. Fl. 3.532>	hanc delapsa polo piceaeque adclinis opacae
<Val. Fl. 3.533>	Iuno vocat prensaque manu sic blanda profatur:
<Val. Fl. 3.534>	'quem tibi coniugio tot dedignata dicavi
<Val. Fl. 3.535>	Nympha procos, en Haemonia puer adpulit alno,
<Val. Fl. 3.536>	clarus Hylas, saltusque tuos fontesque pererrat.
<Val. Fl. 3.537>	vidistis roseis haec per loca Bacchus habenis
<Val. Fl. 3.538>	cum domitas acies et Eoi fercula regni
<Val. Fl. 3.539>	duceret ac rursus thiasos et sacra moventem.
<Val. Fl. 3.540>	hunc tibi vel posito venantem pectine Phoebum
<Val. Fl. 3.541>	crede dari. quae spes Nymphis aufertur Achaeis,
<Val. Fl. 3.542>	praereptum quanto proles Boebeia questu
<Val. Fl. 3.543>	audiet et flavi quam tristis nata Lycormae.'
<Val. Fl. 3.544>	sic ait et celerem frondosa per avia cervum
<Val. Fl. 3.545>	suscitat ac iuveni sublimem cornibus offert.
<Val. Fl. 3.546>	ille animos tardusque fugae longumque resistens
<Val. Fl. 3.547>	sollicitat suadetque pari contendere cursu.
<Val. Fl. 3.548>	credit Hylas praedaeque ferox ardore propinquae
<Val. Fl. 3.549>	insequitur; simul Alcides hortatibus urget
<Val. Fl. 3.550>	prospiciens; iamque ex oculis aufertur uterque,
<Val. Fl. 3.551>	cum puerum instantem quadripes fessaque minantem
<Val. Fl. 3.552>	tela manu procul ad nitidi spiracula fontis
<Val. Fl. 3.553>	ducit et intactas levis ipse superfugit undas.
<Val. Fl. 3.554>	hoc pueri spes lusa modo est, nec tendere certat
<Val. Fl. 3.555>	amplius; utque artus et concita pectora sudor
<Val. Fl. 3.556>	diluerat, gratos avidus procumbit ad amnes.
<Val. Fl. 3.557>	stagna vaga sic luce micant, ubi Cynthia caelo
<Val. Fl. 3.558>	prospicit aut medii transit rota candida Phoebi:
<Val. Fl. 3.559>	tale iubar diffundit aquis; nil umbra comaeque
<Val. Fl. 3.560>	turbavitque sonus surgentis ad oscula Nymphae.
<Val. Fl. 3.561>	illa avidas iniecta manus heu sera cientem
<Val. Fl. 3.562>	auxilia et magni referentem nomen amici
<Val. Fl. 3.563>	detrahit; adiutae prono nam pondere vires.
<Val. Fl. 3.564>	Iam pater umbrosis Tirynthius arcibus ornum
<Val. Fl. 3.565>	depulerat magnoque iugi stridore revulsam
<Val. Fl. 3.566>	terga super fulvi porrexerat horrida monstri
<Val. Fl. 3.567>	litora curva petens; alio nam calle reversum
<Val. Fl. 3.568>	credit Hylan captaque dapes auxisse ferina.
<Val. Fl. 3.569>	sed neque apud socios structasque in litore mensas
<Val. Fl. 3.570>	unanimum videt aeger Hylan nec longius acrem
<Val. Fl. 3.571>	intendens aciem. varios hinc excitat aestus
<Val. Fl. 3.572>	nube mali percussus amor, quibus haeserit oris,
<Val. Fl. 3.573>	quis tales impune moras casusve laborve
<Val. Fl. 3.574>	attulerit. densam interea descendere noctem
<Val. Fl. 3.575>	iam maiore metu; turn vero et pallor et amens
<Val. Fl. 3.576>	cum piceo sudore rigor. ceu pectora nautis
<Val. Fl. 3.577>	congelat hiberni vultus Iovis agricolisve,
<Val. Fl. 3.578>	cum coit umbra minax, comitis sic adficit error
<Val. Fl. 3.579>	Alciden saevaeque monet meminisse novercae.
<Val. Fl. 3.580>	continuo, volucri ceu pectora tactus asilo
<Val. Fl. 3.581>	emicuit Calabris taurus per confraga saeptis
<Val. Fl. 3.582>	obvia quaeque ruens, tali se concitat ardens
<Val. Fl. 3.583>	in iuga senta fuga. pavet omnis conscia late
<Val. Fl. 3.584>	silva, pavent montes, luctu succensus acerbo
<Val. Fl. 3.585>	quid struat Alcides tantaque quid apparet ira.
<Val. Fl. 3.586>	ille, velut refugi quem contigit improba Mauri
<Val. Fl. 3.587>	lancea sanguineus vasto leo murmure fertur
<Val. Fl. 3.588>	frangit et absentem vacuis sub dentibus hostem,
<Val. Fl. 3.589>	sic furiis accensa gerens Tirynthius ora
<Val. Fl. 3.590>	fertur et intento decurrit montibus arcu.
<Val. Fl. 3.591>	heu miserae quibus ille feris, quibus incidit usquam
<Val. Fl. 3.592>	immeritis per lustra viris. volat ordine nullo
<Val. Fl. 3.593>	cuncta petens: nunc ad ripas deiectaque saxis
<Val. Fl. 3.594>	flumina, nunc notas nemorum procurrit ad umbras.
<Val. Fl. 3.595>	rursus Hylan et rursus Hylan per longa reclamat
<Val. Fl. 3.596>	avia: responsant silvae et vaga certat imago.
<Val. Fl. 3.597>	At sociis immota fides austrisque secundis
<Val. Fl. 3.598>	certa: morae est nec parvus Hylas (quamquam omnibus aeque
<Val. Fl. 3.599>	grata rudimenta), Herculeo sub nomine pendent.
<Val. Fl. 3.600>	illum omnes lacrimis maestisque reposcere votis
<Val. Fl. 3.601>	incertique metu nunc longas litore voces
<Val. Fl. 3.602>	spargere nunc seris ostendere noctibus ignes.
<Val. Fl. 3.603>	ipse vel excelsi cum densa silentia montis
<Val. Fl. 3.604>	strata vel oblatis ductor videt aequora ventis,
<Val. Fl. 3.605>	stat lacrimans magnoque viri cunctatur amore.
<Val. Fl. 3.606>	illius incessus habilemque ad terga pharetram,
<Val. Fl. 3.607>	illum inter proceres maestaeque silentia mensae
<Val. Fl. 3.608>	quaerit inops quondam ingenti comprensa trahentem
<Val. Fl. 3.609>	vina manu et durae referentem monstra novercae.
<Val. Fl. 3.610>	Nec minus interea crudelis iapyga Iuno
<Val. Fl. 3.611>	adsidue movet et primis cum solibus offert.
<Val. Fl. 3.612>	iamque morae impatiens cunctantes increpat ausus
<Val. Fl. 3.613>	Tiphys et oblato monet otia rumpere cursu.
<Val. Fl. 3.614>	ergo animum flexus dictis instantis Iason
<Val. Fl. 3.615>	concedit sociosque simul sic fatur ad omnes:
<Val. Fl. 3.616>	'o utinam, Scythicis struerem cum funera terris,
<Val. Fl. 3.617>	vox mihi mentitas tulerit Parnasia sortes,
<Val. Fl. 3.618>	agmine de tanto socium qui maximus armis
<Val. Fl. 3.619>	adforet, hune Iovis imperils fatoque teneri
<Val. Fl. 3.620>	ante procellosum scopulis errantibus aequor:
<Val. Fl. 3.621>	nee turn fama viri nec certior extitit auctor.
<Val. Fl. 3.622>	verum agite et, dubiis variant quia pectora curis,
<Val. Fl. 3.623>	consulite et, motis seu vos via flatibus urget,
<Val. Fl. 3.624>	pergite et inceptos mecum revocate labores,
<Val. Fl. 3.625>	seu pluris tolerare moras rursusque propinquis
<Val. Fl. 3.626>	quaesivisse iugis, pretium haut leve temporis acti.'
<Val. Fl. 3.627>	dixerat; at studiis iamdudum freta iuventus
<Val. Fl. 3.628>	orat inire vias: unum tanto afore coetu,
<Val. Fl. 3.629>	nec minus in sese generis dextrasque potentes
<Val. Fl. 3.630>	esse ferunt. tali mentem pars maxima flatu
<Val. Fl. 3.631>	erigit et vana gliscunt praecordia lingua:
<Val. Fl. 3.632>	saltibus ut mediis tum demum laeta reducit
<Val. Fl. 3.633>	cerva gregem, tum gestit aper reboatque superbis
<Val. Fl. 3.634>	comminus ursa lupis, cum sese Martia tigris
<Val. Fl. 3.635>	abstulit aut curvo tacitus leo condidit antro.
<Val. Fl. 3.636>	at plus ingenti Telamon iam fluctuat ira
<Val. Fl. 3.637>	cum fremitu, saevisque serens modo iurgia dictis
<Val. Fl. 3.638>	insequitur magnoque implorat numina questu,
<Val. Fl. 3.639>	idem orans prensatque viros demissaque supplex
<Val. Fl. 3.640>	haeret ad ora ducis: nil se super Hercule fari
<Val. Fl. 3.641>	sed socio quocumque, gemens quamquam aspera fama
<Val. Fl. 3.642>	iam loca iamque feras per barbara litora gentes,
<Val. Fl. 3.643>	non alium contra Alciden, non pectora tanta
<Val. Fl. 3.644>	posse dari. rursum instimulat ducitque faventes
<Val. Fl. 3.645>	magnanimus Calydone satus, potioribus ille
<Val. Fl. 3.646>	deteriora fovens semperque inversa tueri
<Val. Fl. 3.647>	durus et haud ullis umquam superabilis aequis
<Val. Fl. 3.648>	rectorumve memor. 'non Herculis' inquit 'adempti,
<Val. Fl. 3.649>	sed tuus in seros haec nostra silentia questus
<Val. Fl. 3.650>	traxit honor, dum iura dares, dum tempora fandi.
<Val. Fl. 3.651>	septimus hie celsis descendit montibus auster
<Val. Fl. 3.652>	iamque ratem Scythicis forsan statuisset in oris;
<Val. Fl. 3.653>	nos patriae immemores, maneant ceu nulla revectos
<Val. Fl. 3.654>	gaudia, sed duro saevae sub rege Mycenae,
<Val. Fl. 3.655>	ad medium cunctamur iter. si finibus ullis
<Val. Fl. 3.656>	has tolerare moras et inania tempora possem,
<Val. Fl. 3.657>	regna hodie et dulcem sceptris Calydona tenerem
<Val. Fl. 3.658>	laetus opum pacisque meae, tutusque manerem
<Val. Fl. 3.659>	quis genitor materque locis. quid deside terra
<Val. Fl. 3.660>	haeremus? vacuos cur lassant aequora visus?
<Val. Fl. 3.661>	tu comitem Alciden ad Phasidis amplius arva
<Val. Fl. 3.662>	adfore, tu socias ultra tibi rere pharetras?
<Val. Fl. 3.663>	non ea pax odiis oblitave numine fesso
<Val. Fl. 3.664>	Iuno sui. nova Tartareo fors semine monstra
<Val. Fl. 3.665>	atque iterum Inachiis iam nuntius urget ab Argis.
<Val. Fl. 3.666>	non datur haec magni proles Iovis; at tibi Pollux
<Val. Fl. 3.667>	stirpe pares Castorque manent, at cetera divum
<Val. Fl. 3.668>	progenies, nec parva mihi fiducia gentis.
<Val. Fl. 3.669>	†et ego et† quocumque voces, †qua tegmina† ferro
<Val. Fl. 3.670>	plura metam; tibi dicta manus, tibi quidquid in ipso
<Val. Fl. 3.671>	sanguine erit, iamque hinc operum quae maxima posco.
<Val. Fl. 3.672>	scilicet in solis profugi stetit Herculis armis
<Val. Fl. 3.673>	nostra salus; nempe ora aeque mortalia cuncti
<Val. Fl. 3.674>	ecce gerunt; ibant aequo nempe ordine remi.
<Val. Fl. 3.675>	ille vel insano iamdudum turbidus aestu
<Val. Fl. 3.676>	vel parta iam laude tumens consortia famae
<Val. Fl. 3.677>	despicit ac nostris ferri comes abnuit actis.
<Val. Fl. 3.678>	vos, quibus et virtus et spes in limine primo,
<Val. Fl. 3.679>	tendite, dum rerum patiens calor et rude membris
<Val. Fl. 3.680>	robur inest; nec enim solis dare funera Colchis
<Val. Fl. 3.681>	sit satis et tota pelagus lustrasse iuventa.
<Val. Fl. 3.682>	spes mihi quae tali potuit longissima casu
<Val. Fl. 3.683>	esse fuit; quiscumque virum perquirere silvis
<Val. Fl. 3.684>	egit amor; loca vociferans non ulla reliqui.
<Val. Fl. 3.685>	nunc quoque, dum vario nutat sententia motu,
<Val. Fl. 3.686>	cernere devexis redeuntem montibus opto.
<Val. Fl. 3.687>	sat lacrimis comitique datum, quem sortibus aevi
<Val. Fl. 3.688>	crede vel in mediae raptum tibi sanguine pugnae.'
<Val. Fl. 3.689>	Talibus Oenides urget; simul incita dictis
<Val. Fl. 3.690>	heroum manus. ante omnes Argoa iubebat
<Val. Fl. 3.691>	vincla rapi Calais. furias miratur ovantum
<Val. Fl. 3.692>	Aeacides, multusque viri cunctantia corda
<Val. Fl. 3.693>	fert dolor, an sese comitem tam tristibus actis
<Val. Fl. 3.694>	abneget et celsi maerens petat ardua montis.
<Val. Fl. 3.695>	non tamen et gemitus et inanes desinit iras
<Val. Fl. 3.696>	fundere. 'quis terris pro Iuppiter' inquit 'Achaeis
<Val. Fl. 3.697>	iste dies, saevi capient quae gaudia Colchi.
<Val. Fl. 3.698>	non hi tum flatus, non ista superbia dictis,
<Val. Fl. 3.699>	litore cum patrio, iam vela petentibus austris,
<Val. Fl. 3.700>	cunctus ad Alciden versus favor: ipse iuvaret,
<Val. Fl. 3.701>	ipse ducis curas meritosque subiret honores.
<Val. Fl. 3.702>	iamne animis, iam gente pares, atque inclita vulgi
<Val. Fl. 3.703>	dextera? nulla fides, nulli super Hercule fletus?
<Val. Fl. 3.704>	nunc Porthaonides, nunc dux mihi Thracia proles?,
<Val. Fl. 3.705>	aspera nunc pavidos contra ruit agna leones?
<Val. Fl. 3.706>	bane ego magnanimi spolium Didymaonis hastam,
<Val. Fl. 3.707>	quae neque iam frondes virides nee proferet umbras,
<Val. Fl. 3.708>	ut semel est evulsa iugis ac matre perempta
<Val. Fl. 3.709>	fida ministeria et duras obit horrida pugnas,
<Val. Fl. 3.710>	testor et hoc omni, ductor, tibi numine firmo:
<Val. Fl. 3.711>	saepe metu, saepe in tenui discrimine rerum
<Val. Fl. 3.712>	Herculeas iam serus opes spretique vocabis
<Val. Fl. 3.713>	arma viri, nec nos tumida haec tum dicta iuvabunt.'
<Val. Fl. 3.714>	Talibus Aeacides socios terroribus urgens
<Val. Fl. 3.715>	inlacrimat multaque comas deformat harena.
<Val. Fl. 3.716>	fata trahunt, raptusque virum certamine ductor
<Val. Fl. 3.717>	ibat et optenta mulcebat lumina palla.
<Val. Fl. 3.718>	hie vero ingenti repetuntur pectora luctu,
<Val. Fl. 3.719>	ut socii sedere locis nullaeque leonis
<Val. Fl. 3.720>	exuviae tantique vocant vestigia transtri.
<Val. Fl. 3.721>	flet pius Aeacides, maerent Poeantia corda,
<Val. Fl. 3.722>	ingemit et dulci frater cum Castore Pollux.
<Val. Fl. 3.723>	omnis adhuc vocat Alciden fugiente carina,
<Val. Fl. 3.724>	omnis Hylan, medio pereuntia nomina ponto.
<Val. Fl. 3.725>	Dat procul interea toto pater aequore signum
<Val. Fl. 3.726>	Phorcys et immanes intorto murice phocas
<Val. Fl. 3.727>	contrahit antra petens; simul et Massylus et una
<Val. Fl. 3.728>	Lyctius et Calabris redit armentarius arvis.
<Val. Fl. 3.729>	ilicet extremi nox litore Solis Hiberas
<Val. Fl. 3.730>	condidit alta domos et sidera sustulit axis.
<Val. Fl. 3.731>	flumina conticuere, tacet cum flatibus aequor.
<Val. Fl. 3.732>	Amphitryoniades nec quae nova lustra requirat,
<Val. Fl. 3.733>	nec quo temptet iter, comitis nec fata parenti
<Val. Fl. 3.734>	quae referat, videt, aut socios qua mente revisat.
<Val. Fl. 3.735>	urit amor, solisque negat decedere silvis.
<Val. Fl. 3.736>	non aliter gemitu quondam lea prolis ademptae
<Val. Fl. 3.737>	terga dedit; sedet inde viis inclusaque longo
<Val. Fl. 3.738>	pervigilant castella metu; dolor adtrahit orbes
<Val. Fl. 3.739>	interea et misero manat iuba sordida luctu.
<Val. Fl. 4.1>	Atque ea non oculis divum pater amplius aequis
<Val. Fl. 4.2>	sustinuit, natique pios miseratus amores
<Val. Fl. 4.3>	Iunonem ardenti trepidam gravis increpat ira:
<Val. Fl. 4.4>	'ut nova nunc tacito se pectore gaudia tollunt:
<Val. Fl. 4.5>	haeret inops solisque furit Tirynthius oris,
<Val. Fl. 4.6>	at comite immemores Minyae facilesque relicto
<Val. Fl. 4.7>	alta tenent. sic Iuno ducem fovet anxia curis
<Val. Fl. 4.8>	Aesonium, sic arma viro sociosque ministrat.
<Val. Fl. 4.9>	iam quibus incertam bellis Scythicaeque paventem
<Val. Fl. 4.10>	gentis opes, quanta trepidam formidine cernam.
<Val. Fl. 4.11>	tum precibus, turn me lacrimis et supplice dextra
<Val. Fl. 4.12>	adtemptare veto; rerum mihi firma potestas.
<Val. Fl. 4.13>	i, Furias Veneremque move; dabit impia poenas
<Val. Fl. 4.14>	virgo, nec Aeetae gemitus patiemur inultos.'
<Val. Fl. 4.15>	dixit et arcano redolentem nectare rorem,
<Val. Fl. 4.16>	quem penes alta quies liquidique potentia somni,
<Val. Fl. 4.17>	detulit inque vagi libavit tempora nati.
<Val. Fl. 4.18>	ille graves oculos et Hylan resonantia semper
<Val. Fl. 4.19>	ora ferens, ut nulla deum superare potestas,
<Val. Fl. 4.20>	procumbit. tandem fessis pax reddita silvis,
<Val. Fl. 4.21>	fluminaque et vacuis auditae montibus aurae.
<Val. Fl. 4.22>	Ecce puer summa se tollere visus ab unda
<Val. Fl. 4.23>	frondibus in croceis et iniquae munere Nymphae
<Val. Fl. 4.24>	stansque super carum talis caput edere voces:
<Val. Fl. 4.25>	'quid, pater, in vanos absumis tempora questus?
<Val. Fl. 4.26>	hoc nemus ac fatis mihi iam domus improba quo me
<Val. Fl. 4.27>	Nympha rapit saevae monitu lunonis, in amnes.
<Val. Fl. 4.28>	nunc Iovis accessus et iam mihi limina caeli
<Val. Fl. 4.29>	conciliat iungitque toros et fontis honores.
<Val. Fl. 4.30>	o dolor, o dulces quas gessimus ante pharetrae.
<Val. Fl. 4.31>	iam socii laetis rapuerunt vincula ventis,
<Val. Fl. 4.32>	hortator postquam furiis et voce nefanda
<Val. Fl. 4.33>	impulit Oenides. verum cum gente domoque
<Val. Fl. 4.34>	ista luet saevaeque aderunt tua numina matri.
<Val. Fl. 4.35>	surge age et in duris haut umquam defice; caelo
<Val. Fl. 4.36>	mox aderis teque astra ferent; tu semper amoris
<Val. Fl. 4.37>	sis memor et cari comitis ne abscedat imago.'
<Val. Fl. 4.38>	talibus orantem dictis visuque fruentem
<Val. Fl. 4.39>	ille ultro petit et vacuis amplexibus instat
<Val. Fl. 4.40>	languentisque movet frustra conamina dextrae:
<Val. Fl. 4.41>	corpus hebet somno refugaque eluditur umbra.
<Val. Fl. 4.42>	tum lacrimis, turn voce sequi, turn rumpere questus,
<Val. Fl. 4.43>	cum sopor et vano spes maesta resolvitur actu.
<Val. Fl. 4.44>	fluctus ab undisoni ceu forte crepidine saxi
<Val. Fl. 4.45>	cum rapit halcyonis miserae fetumque laremque,
<Val. Fl. 4.46>	it super aegra parens queriturque tumentibus undis
<Val. Fl. 4.47>	certa sequi, quocumque ferant, audetque pavetque,
<Val. Fl. 4.48>	icta fatiscit aquis done domus haustaque fluctu est;
<Val. Fl. 4.49>	illa dolens vocem dedit et se sustulit alis:
<Val. Fl. 4.50>	haut aliter somni maestus labor. exilit amens
<Val. Fl. 4.51>	effusisque genas lacrimis rigat. 'ibimus' inquit,
<Val. Fl. 4.52>	'solus et hos montes desertaque lustra tenebis,
<Val. Fl. 4.53>	care puer, nec res ultra mirabere nostras.'
<Val. Fl. 4.54>	haec fatus relegitque vias et vallibus exit
<Val. Fl. 4.55>	incertus, quid Iuno ferat, quas apparet iras.
<Val. Fl. 4.56>	nec minus et socios cernit procul aequore ferri
<Val. Fl. 4.57>	praecipites tacitumque pudet potuisse relinqui.
<Val. Fl. 4.58>	Iamque iter ad Teucros atque hospita moenia Troiae
<Val. Fl. 4.59>	flexerat Iliaci repetens promissa tyranni,
<Val. Fl. 4.60>	cum maesto Latona simul Dianaque vultu
<Val. Fl. 4.61>	ante Iovem stetit et supplex sic fatur Apollo:
<Val. Fl. 4.62>	'in quem alium Alciden, in quae iam tempora differs
<Val. Fl. 4.63>	Caucaseum, rex magne, senem? nullumne malorum
<Val. Fl. 4.64>	finem adeo poenaeque dabis? te cuncta precatur
<Val. Fl. 4.65>	gens hominum atque ipsi iam te, pater optime, montes
<Val. Fl. 4.66>	fessaque cum silvis orant iuga. sat tibi furtum
<Val. Fl. 4.67>	ignis et aetheriae defensa silentia mensae.'
<Val. Fl. 4.68>	dixit ubi, e scopulis media inter pabula diri
<Val. Fl. 4.69>	vulturis ipse etiam gemitu maestaque fatigat
<Val. Fl. 4.70>	voce Iovem saevis relevans ambusta pruinis
<Val. Fl. 4.71>	lumina; congeminant amnes rupesque fragorem
<Val. Fl. 4.72>	Caucaseae; stupet ipse dei clamoribus ales.
<Val. Fl. 4.73>	tunc etiam superas Acheronte auditus ad arces
<Val. Fl. 4.74>	Iapetus; gravis orantem procul arcet Erinys
<Val. Fl. 4.75>	respiciens celsi legem Iovis. ille dearum
<Val. Fl. 4.76>	fletibus et magno Phoebi commotus honore
<Val. Fl. 4.77>	velocem roseis demittit nubibus Irim.
<Val. Fl. 4.78>	'i, Phrygas Alcides et Troiae differat arma;
<Val. Fl. 4.79>	nunc' ait 'eripiat dirae Titana volucri.'
<Val. Fl. 4.80>	diva volat defertque viro celeranda parentis
<Val. Fl. 4.81>	imperia atque alacrem laetis hortatibus implet.
<Val. Fl. 4.82>	Iam Minyae mediis clarae per sidera noctis
<Val. Fl. 4.83>	fluctibus intulerant placido cava lintea cursu
<Val. Fl. 4.84>	multaque deserto memores super Hercule volvunt.
<Val. Fl. 4.85>	Thracius at summa sociis e puppe sacerdos
<Val. Fl. 4.86>	fata deum et miserae solans incommoda vitae
<Val. Fl. 4.87>	securum numeris agit et medicabile carmen;
<Val. Fl. 4.88>	quod simul adsumpta pulsum fide, luctus et irae
<Val. Fl. 4.89>	et labor et dulces cedunt e pectore nati.
<Val. Fl. 4.90>	Interea magni iam iam subeuntibus astris
<Val. Fl. 4.91>	Oceani genitale caput Titania frenis
<Val. Fl. 4.92>	antra sonant; Sol auricomis cingentibus Horis
<Val. Fl. 4.93>	multifidum iubar et bisseno sidere textam
<Val. Fl. 4.94>	loricam induitur; ligat hanc qui nubila contra
<Val. Fl. 4.95>	balteus undantem variat mortalibus arcum.
<Val. Fl. 4.96>	inde super terras et eoi cornua montis
<Val. Fl. 4.97>	emicuit traxitque diem candentibus undis,
<Val. Fl. 4.98>	et Minyas viso liquerunt flamina Phoebo.
<Val. Fl. 4.99>	Proxima Bebrycii panduntur litora regni,
<Val. Fl. 4.100>	pingue solum et duris regio non invida tauris.
<Val. Fl. 4.101>	rex Amycus; regis fatis et nurnine freti
<Val. Fl. 4.102>	non muris cinxere domos, non foedera legum
<Val. Fl. 4.103>	ulla colunt placidas aut iura tenentia mentes.
<Val. Fl. 4.104>	quales Aetnaeis rabidi Cyclopes in antris
<Val. Fl. 4.105>	nocte sub hiberna servant freta, sicubi saevis
<Val. Fl. 4.106>	advectet ratis acta notis tibi pabula dira
<Val. Fl. 4.107>	et miseras, Polypheme, dapes: sic undique in omnes
<Val. Fl. 4.108>	prospiciunt cursantque vias, qui corpora regi
<Val. Fl. 4.109>	capta trahant. ea Neptuno trux ipse parenti
<Val. Fl. 4.110>	sacrifici pro rupe iugi media aequora supra
<Val. Fl. 4.111>	torquet agens. sin forma viris praestantior adsit,
<Val. Fl. 4.112>	tum legere arma iubet sumptisque occurrere contra
<Val. Fl. 4.113>	caestibus; haec miseri sors est aequissima leti.
<Val. Fl. 4.114>	huc ubi devectam Neptunus gurgite puppem
<Val. Fl. 4.115>	sensit et extremum nati prospexit in oras
<Val. Fl. 4.116>	et quondam laetos domini certamine campos,
<Val. Fl. 4.117>	ingemit ac tales evolvit pectore questus:
<Val. Fl. 4.118>	'infelix imas quondam mihi rapta sub undas
<Val. Fl. 4.119>	nec potius magno Melie tum mixta Tonanti,
<Val. Fl. 4.120>	usque adeone meam quacumque ab origine prolem
<Val. Fl. 4.121>	tristia fata manent? sic te olim pergere sensi,
<Val. Fl. 4.122>	Iuppiter, iniustae quando mihi virginis armis
<Val. Fl. 4.123>	concidit infelix et nunc chaos implet Orion.
<Val. Fl. 4.124>	nec tibi nunc virtus aut det fiducia nostri,
<Val. Fl. 4.125>	nate, animos opibusque ultra ne crede paternis.
<Val. Fl. 4.126>	iam iam aliae vires maioraque sanguine nostro
<Val. Fl. 4.127>	vincunt fata Iovis, potior cui cura suorum est.
<Val. Fl. 4.128>	atque ideo neque ego hanc tumidis avertere ventis
<Val. Fl. 4.129>	temptavi tenuive ratem, nec iam mora morti
<Val. Fl. 4.130>	hinc erit ulla tuae. reges preme, dure, secundos.'
<Val. Fl. 4.131>	abstulit inde oculos, natumque et tristia linquens
<Val. Fl. 4.132>	proelia sanguineo terras pater alluit aestu.
<Val. Fl. 4.133>	Principio fluvios gentemque et litora ductor
<Val. Fl. 4.134>	explorare iubet, paulumque egressus Echion
<Val. Fl. 4.135>	invenit obscura gemitus in valle trahentem
<Val. Fl. 4.136>	clam iuvenem et caesi maerentem nomen amici.
<Val. Fl. 4.137>	ille virum ut contra venientem umbrataque vidit
<Val. Fl. 4.138>	tempora Parrhasio patris de more galero
<Val. Fl. 4.139>	paciferaeque manu nequiquam insignia virgae,
<Val. Fl. 4.140>	'heu fuge', ait 'certo, quicumque es, perdite, passu,
<Val. Fl. 4.141>	dum datur.' obstipuit visu Nonacria proles,
<Val. Fl. 4.142>	quid ferat admirans. postquam remeare monentem
<Val. Fl. 4.143>	ocius et dictis perstantem cernit in isdem,
<Val. Fl. 4.144>	abripit et sociis, quae sint ea, promere cogit.
<Val. Fl. 4.145>	ille manum tendens 'non haec' ait 'hospita vobis
<Val. Fl. 4.146>	terra, viri, non hic ullos reverentia ritus
<Val. Fl. 4.147>	pectora; mors habitat saevaeque hoc litore pugnae.
<Val. Fl. 4.148>	iam veniet diros Amycus qui tollere caestus
<Val. Fl. 4.149>	imperet et vasto qui vertice nubila pulset.
<Val. Fl. 4.150>	talis in advectos Neptuni credita proles
<Val. Fl. 4.151>	aeternum furit atque aequae virtutis egentes
<Val. Fl. 4.152>	ceu superum segnes ad iniqua altaria tauros
<Val. Fl. 4.153>	constituit, tandem ut misero lavet arma cerebro.
<Val. Fl. 4.154>	consulite atque fugae medium ne temnite tempus.
<Val. Fl. 4.155>	namque isti frustra quisquam concurrere monstro
<Val. Fl. 4.156>	audeat; et quaenam talem vidisse voluptas?'
<Val. Fl. 4.157>	ductor ad haec 'Bebryxne venis diversaque regi
<Val. Fl. 4.158>	corda gerens (melior vulgi nam saepe voluntas),
<Val. Fl. 4.159>	hostis an externis fato delatus ab oris?
<Val. Fl. 4.160>	et tua cur Amycus caestu nondum obruit ora?'
<Val. Fl. 4.161>	'nomen' ait 'praedulce mihi †nomenque† secutus
<Val. Fl. 4.162>	Otreos unanimi. decus ille et laeta suorum
<Val. Fl. 4.163>	gloria nec vestros comes aspernandus in actus,
<Val. Fl. 4.164>	Hesionam et Phrygiae peteret cum gaudia nuptae,
<Val. Fl. 4.165>	hic Amycum contra iussus stetit atque ego palmas
<Val. Fl. 4.166>	implicui; sed prima procul vixdum ora levantis
<Val. Fl. 4.167>	fulminea frontem dextra disiectaque fudit
<Val. Fl. 4.168>	lumina. me numquam leto dignatus et armis,
<Val. Fl. 4.169>	sed lacrimis potius luctuque absumor inerti.
<Val. Fl. 4.170>	spes tamen, his fando si nuntius extitit oris
<Val. Fl. 4.171>	et Mariandynum patrias penetravit ad urbes,
<Val. Fl. 4.172>	unde genus fraterque viro — sed et ille quierit
<Val. Fl. 4.173>	oro nec vanis cladem Lycus augeat armis.'
<Val. Fl. 4.174>	Haec ubi non ulla iuvenes formidine moti
<Val. Fl. 4.175>	accipiunt, videt et dura sic pergere mente,
<Val. Fl. 4.176>	terga sequi properosque iubet coniungere gressus.
<Val. Fl. 4.177>	litore in extremo spelunca apparuit ingens,
<Val. Fl. 4.178>	arboribus super et dorso contecta minanti,
<Val. Fl. 4.179>	non quae dona deum, non quae trahat aetheris ignem,
<Val. Fl. 4.180>	infelix domus et sonitu tremibunda profundi.
<Val. Fl. 4.181>	at varii pro rupe metus: hic trunca rotatis
<Val. Fl. 4.182>	bracchia rapta viris strictoque immortua caestu,
<Val. Fl. 4.183>	ossaque taetra situ et capitum maestissimus ordo.
<Val. Fl. 4.184>	respicias quibus adverso sub vulnere nulla
<Val. Fl. 4.185>	iam facies nec nomen erat; media ipsius arma
<Val. Fl. 4.186>	sacra metu magnique aris imposta parentis.
<Val. Fl. 4.187>	hospitis hic primum monitus rediere Dymantis,
<Val. Fl. 4.188>	et pavor et monstri subiit absentis imago,
<Val. Fl. 4.189>	atque oculos cuncti inter se tenuere silentes,
<Val. Fl. 4.190>	done sidereo Pollux interritus ore
<Val. Fl. 4.191>	'te tamen, hac quicumque es' ait 'formidine, faxo
<Val. Fl. 4.192>	iam tua silva ferat, modo sint tibi sanguis et artus.'
<Val. Fl. 4.193>	omnibus idem animus forti decernere pugna,
<Val. Fl. 4.194>	exoptantque virum contraque occurrere poscunt.
<Val. Fl. 4.195>	qualiter ignotis spumantem funditus amnem
<Val. Fl. 4.196>	pandit iter, mox omne pecus formidine pulsa
<Val. Fl. 4.197>	pone subit iamque et mediis praecedit ab undis.
<Val. Fl. 4.198>	At procul e silvis sese gregibusque ferebat
<Val. Fl. 4.199>	saevos in antra gigans. quem nec sua turba tuendo
<Val. Fl. 4.200>	it taciti secura metus. mortalia nusquam
<Val. Fl. 4.201>	signa manent; instar scopuli, qui montibus altis
<Val. Fl. 4.202>	summus abit longeque iugo stat solus ab omni.
<Val. Fl. 4.203>	devolat inde furens, nec quo via curve profecti
<Val. Fl. 4.204>	nec genus ante rogat, sed tali protonat ira:
<Val. Fl. 4.205>	'incipite, o iuvenes. etenim fiducia, credo,
<Val. Fl. 4.206>	huc tulit auditas et sponte lacessitis oras.
<Val. Fl. 4.207>	sin errore viae necdum mens gnara locorum,
<Val. Fl. 4.208>	Neptuni domus haec, egomet Neptunia proles.
<Val. Fl. 4.209>	hie mihi lex caestus adversaque tollere contra
<Val. Fl. 4.210>	bracchia. sic ingens Asiae plaga quique per arcton
<Val. Fl. 4.211>	dexter et in laevum pontus iacet haec mea visit
<Val. Fl. 4.212>	hospitia; hoc cuncti remeant certamine reges.
<Val. Fl. 4.213>	iam pridem caestus resides et frigida raris
<Val. Fl. 4.214>	dentibus aret humus. quis mecum foedera iunget?
<Val. Fl. 4.215>	prima manu cui dona fero? mox omnibus idem
<Val. Fl. 4.216>	ibit honos. fuga sub terras, fuga nulla per auras.
<Val. Fl. 4.217>	nec lacrimae (ne ferte preces) superive vocati
<Val. Fl. 4.218>	pectora nostra movent; aliis rex Iuppiter oris.
<Val. Fl. 4.219>	faxo Bebrycium nequeat transcendere puppis
<Val. Fl. 4.220>	ulla fretum et ponto volitet Symplegas inani.'
<Val. Fl. 4.221>	Talia dicta dabat, cum protinus asper Iason
<Val. Fl. 4.222>	et simul Aeacidae simul et Calydonis alumni
<Val. Fl. 4.223>	Nelidesque Idasque prior quae maxima surgunt
<Val. Fl. 4.224>	nomina; sed nudo steterat iam pectore Pollux.
<Val. Fl. 4.225>	tum pavor et gelidus defixit Castora sanguis.
<Val. Fl. 4.226>	nam nec ad Elei pugnam videt ora parentis,
<Val. Fl. 4.227>	nec sonat Oebalius caveae favor aut iuga nota
<Val. Fl. 4.228>	Taygeti, lavitur patrios ubi victor ad amnes,
<Val. Fl. 4.229>	nec pretium sonipes aut sacrae taurus harenae,
<Val. Fl. 4.230>	praemia sed manes reclusaque ianua leti.
<Val. Fl. 4.231>	illum Amycus nec fronte trucem nec mole tremendum
<Val. Fl. 4.232>	vixdum etiam primae spargentem signa iuventae
<Val. Fl. 4.233>	ore renidenti lustrans obit et fremit ausum,
<Val. Fl. 4.234>	sanguineosque rotat furiis ardentibus orbes.
<Val. Fl. 4.235>	non aliter iam regna poli, iam capta Typhoeus
<Val. Fl. 4.236>	astra ferens Bacchum ante acies primamque deorum
<Val. Fl. 4.237>	pallada et oppositos doluit sibi virginis angues.
<Val. Fl. 4.238>	sic adeo insequitur rabidoque ita murmure terret:
<Val. Fl. 4.239>	'quisquis es, infelix celera puer; haut tibi pulchrae
<Val. Fl. 4.240>	manserit hoc ultra frontis decus orave matri
<Val. Fl. 4.241>	nota feres. tune a sociis electus iniquis?
<Val. Fl. 4.242>	tune Amyci moriere manu?' nec plura moratus
<Val. Fl. 4.243>	ingentes umeros spatiosaque pectoris ossa
<Val. Fl. 4.244>	protulit horrendosque toris informibus artus.
<Val. Fl. 4.245>	deficiunt visu Minyae, miratur et ipse
<Val. Fl. 4.246>	Tyndarides; redit Alcidae iam sera cupido
<Val. Fl. 4.247>	et vocuo maestos lustrarunt lumine montes.
<Val. Fl. 4.248>	at satus aequoreo fatur tunc talia rege:
<Val. Fl. 4.249>	'aspice et haec crudis durata volumina tauris;
<Val. Fl. 4.250>	nec peto sortis opem, sed quos potes indue caestus.'
<Val. Fl. 4.251>	Dixit et urgentis per sera piacula fati
<Val. Fl. 4.252>	nescius extremum hoc armis innectere palmas
<Val. Fl. 4.253>	dat famulis, dat et inde Lacon. odia aspera surgunt
<Val. Fl. 4.254>	ignotis prius atque incensa mente feruntur
<Val. Fl. 4.255>	in medium sanguis Iovis et Neptunia proles.
<Val. Fl. 4.256>	hinc illinc dubiis intenta silentia votis,
<Val. Fl. 4.257>	et pater orantis caesorum Tartarus umbras
<Val. Fl. 4.258>	nube cava tandem ad meritae spectacula pugnae
<Val. Fl. 4.259>	emittit; summi nigrescunt culmina montis.
<Val. Fl. 4.260>	continuo Bebryx, Maleae velut arce fragosae
<Val. Fl. 4.261>	turbo rapax, vix ora virum, vix tollere passus
<Val. Fl. 4.262>	bracchia torrenti praeceps agit undique nimbo
<Val. Fl. 4.263>	cursibus involvens, totaque immanis harena
<Val. Fl. 4.264>	insequitur. vigil ille metu cum pectore et armis
<Val. Fl. 4.265>	huc alternus et hue, semper cervice reducta,
<Val. Fl. 4.266>	semper et in digitis et summi pulvere campi,
<Val. Fl. 4.267>	proiectusque redit. spumanti qualis in alto
<Val. Fl. 4.268>	Pliade capta ratis, trepidi quam sola magistri
<Val. Fl. 4.269>	cura tenet, rabidum ventis certantibus aequor
<Val. Fl. 4.270>	intemerata secat, Pollux sic providus ictus
<Val. Fl. 4.271>	servat et Oebalia dubium caput eripit arte.
<Val. Fl. 4.272>	ut deinde urgentes effudit nubibus iras
<Val. Fl. 4.273>	ardoremque viri, paulatim insurgere fesso
<Val. Fl. 4.274>	integer et summos manibus deducere caestus.
<Val. Fl. 4.275>	ille dies aegros Amyci sudoribus artus
<Val. Fl. 4.276>	primus et arenti cunctantem vidit hiatu,
<Val. Fl. 4.277>	nec sua defessum noscunt loca nec sua regem
<Val. Fl. 4.278>	agmina. respirant ambo paulumque reponunt
<Val. Fl. 4.279>	bracchia, ceu Lapithas aut Paeonas aequore in ipso
<Val. Fl. 4.280>	cum refovet fixaque silet Gradivus in hasta.
<Val. Fl. 4.281>	vix steterant, et iam ecce ruunt inflictaque late
<Val. Fl. 4.282>	terga sonant; nova vis iterum, nova corpora surgunt.
<Val. Fl. 4.283>	hunc pudor, hunc noto iam spes audentior hoste
<Val. Fl. 4.284>	instimulat. fumant crebro praecordia pulsu;
<Val. Fl. 4.285>	avia responsant gemitu iuga: pervigil ut cum
<Val. Fl. 4.286>	artificum notat Aetna manus et fulmina Cyclops
<Val. Fl. 4.287>	prosubigit, pulsis strepitant incudibus urbes.
<Val. Fl. 4.288>	emicat hie dextramque parat dextramque minatur
<Val. Fl. 4.289>	Tyndarides; redit huc oculis et pondere Bebryx
<Val. Fl. 4.290>	sic ratus, ille autem celeri rapit ora sinistra.
<Val. Fl. 4.291>	conclamant socii et subitas dant gaudia voces.
<Val. Fl. 4.292>	ilium insperata turbatum fraude furentemque
<Val. Fl. 4.293>	Oebalides prima refugit dum detonet ira,
<Val. Fl. 4.294>	territus ipse etiam atque ingentis conscius ausi.
<Val. Fl. 4.295>	saevit inops Amycus nullo discrimine sese
<Val. Fl. 4.296>	praecipitans avidusque viri (respectat ovantes
<Val. Fl. 4.297>	quippe procul Minyas); tune caestu elatus utroque
<Val. Fl. 4.298>	inruit. hos inter Pollux subit et trucis ultro
<Val. Fl. 4.299>	advolat ora viri: nec spes effecta, sed ambae
<Val. Fl. 4.300>	in pectus cecidere manus. hoc saevior ille
<Val. Fl. 4.301>	ecce iterum vacuas agit inconsulta per auras
<Val. Fl. 4.302>	bracchia. sentit enim Pollux rationis egentem...
<Val. Fl. 4.303>	dat genibus iunctis latus effusumque secutus
<Val. Fl. 4.304>	baud revocare gradum patitur, turbatque premitque
<Val. Fl. 4.305>	ancipitem crebros et liber congerit ictus
<Val. Fl. 4.306>	desuper averso; sonat omni vulnere vertex
<Val. Fl. 4.307>	inclinis ceditque malis. iam tempora manant
<Val. Fl. 4.308>	sanguineaeque latent aures, vitalia done
<Val. Fl. 4.309>	vincula, qua primo cervix committitur artu,
<Val. Fl. 4.310>	solvit dextra gravis. labentem propulit heros
<Val. Fl. 4.311>	ac super insistens 'Pollux ego missus Amyclis
<Val. Fl. 4.312>	et love natus' ait; 'nomen mirantibus umbris
<Val. Fl. 4.313>	hoc referes: sic et memori noscere sepulchro.'
<Val. Fl. 4.314>	Bebrycas extemplo spargit fuga; nullus adempti
<Val. Fl. 4.315>	regis amor; montem celeres silvamque capessunt.
<Val. Fl. 4.316>	haec sors, haec Amycum tandem manus arcuit ausis
<Val. Fl. 4.317>	effera servantem Ponti loca vimque iuventae
<Val. Fl. 4.318>	continuam et magni sperantem tempora patris.
<Val. Fl. 4.319>	tenditur ille ingens hominum pavor arvaque late
<Val. Fl. 4.320>	occupat, annosi veluti si decidat olim
<Val. Fl. 4.321>	pars Erycis vel totus Athos; qua mole iacentis
<Val. Fl. 4.322>	ipse etiam expleri victor nequit oraque longo
<Val. Fl. 4.323>	comminus optutu mirans tenet. at manus omnis
<Val. Fl. 4.324>	heroum densis certatim amplexibus urgent,
<Val. Fl. 4.325>	armaque ferre iuvat fessasque attollere palmas.
<Val. Fl. 4.326>	'salve vera Iovis, vera o Iovis' undique 'proles'
<Val. Fl. 4.327>	ingeminant, 'o magnanimis memoranda palaestris
<Val. Fl. 4.328>	Taygeta et primi felix labor ille magistri.'
<Val. Fl. 4.329>	dumque ea dicta ferunt, tenues tamen ire cruores
<Val. Fl. 4.330>	siderea de fronte vident; nec sanguine Pollux
<Val. Fl. 4.331>	territus averso siccabat vulnera caestu.
<Val. Fl. 4.332>	illius excelsum ramis caput armaque Castor
<Val. Fl. 4.333>	implicat et viridi conectit tempora lauro
<Val. Fl. 4.334>	respiciensque ratem 'patriis' ait 'has precor oris,
<Val. Fl. 4.335>	diva, refer frondes cumque hac freta curre corona.'
<Val. Fl. 4.336>	dixerat. hinc valida caedunt armenta bipenni
<Val. Fl. 4.337>	perfusique sacro placati gurgitis amne
<Val. Fl. 4.338>	graminea sternuntur humo; tunc liba dapesque
<Val. Fl. 4.339>	frondibus adcumulant; exsortia terga Laconi
<Val. Fl. 4.340>	praecipiunt pecudum. toto mox tempore mensae
<Val. Fl. 4.341>	laetus ovat nunc laude virum nunc vatis honoro
<Val. Fl. 4.342>	carmine, victori geminans cratera parenti.
<Val. Fl. 4.343>	Iamque dies auraeque vocant, rursusque capessunt
<Val. Fl. 4.344>	aequora, qua rigidos eructat Bosporos amnes.
<Val. Fl. 4.345>	illos, Nile, tuis nondum dea gentibus
<Val. Fl. 4.346>	transierat fluctus, unde haec data nomina ponto.
<Val. Fl. 4.347>	tum pius Oeagri claro de sanguine vates,
<Val. Fl. 4.348>	admonita genetrice, refert casusque locorum
<Val. Fl. 4.349>	Inachidosque vias pelagusque emensa iuvencae
<Val. Fl. 4.350>	exilia intentisque canit: 'videre priores
<Val. Fl. 4.351>	saepe Iovem in terras Argivaque regna Pelasgum
<Val. Fl. 4.352>	virginis Iasiae blandos descendere ad ignes.
<Val. Fl. 4.353>	sentit Iuno dolos curaque accensa iugali
<Val. Fl. 4.354>	aethere desiluit; dominam Lyrceia tellus
<Val. Fl. 4.355>	antraque deprensae tremuerunt conscia culpae.
<Val. Fl. 4.356>	tum trepida Inachiae paelex subit ora iuvencae
<Val. Fl. 4.357>	sponte dei; plausu fovet hanc et pectora mulcet
<Val. Fl. 4.358>	Iuno renidenti cohibens suspiria vultu.
<Val. Fl. 4.359>	mox ita adorta Iovem: "da quam modo ditibus Argis
<Val. Fl. 4.360>	campus alit primae referentem cornua Phoebes
<Val. Fl. 4.361>	indomitamque bovem, da carae munera nuptae.
<Val. Fl. 4.362>	ipsa ego dilectae pecudi iam pascua digna
<Val. Fl. 4.363>	praecipuosque legam fontes." qua fraude negaret
<Val. Fl. 4.364>	aut quos inventus finxisset Iuppiter astus?
<Val. Fl. 4.365>	muneris illa potens custodem protinus Argum
<Val. Fl. 4.366>	adiungit; custos Argus placet, inscia somni
<Val. Fl. 4.367>	lumina non aliter toto cui vertice, quam si
<Val. Fl. 4.368>	Lyda nurus sparso telas maculaverit ostro.
<Val. Fl. 4.369>	Argus et in scopulos et monstris horrida lustra
<Val. Fl. 4.370>	ignotas iubet ire vias heu multa morantem
<Val. Fl. 4.371>	conantemque preces inclusaque pectore verba.
<Val. Fl. 4.372>	ultima tum patriae cedens dedit oscula ripae;
<Val. Fl. 4.373>	flevit Amymone, flerunt Messeides undae,
<Val. Fl. 4.374>	flevit et effusis revocans Hyperia lacertis.
<Val. Fl. 4.375>	illa ubi vel fessi tremerent erroribus artus
<Val. Fl. 4.376>	vel rueret summo iam frigidus aethere vesper,
<Val. Fl. 4.377>	heu quotiens saxo posuit latus, aut ubi longa
<Val. Fl. 4.378>	aegra siti, quos ore lacus, quae pabula carpsit,
<Val. Fl. 4.379>	verbere candentes quotiens exhorruit armos.
<Val. Fl. 4.380>	quin et ab excelso meditantem vertice saltus
<Val. Fl. 4.381>	audentemque mori valles citus egit in imas
<Val. Fl. 4.382>	Argus et arbitrio durus servavit erili,
<Val. Fl. 4.383>	cum subito Arcadio sonuit cava fistula ritu
<Val. Fl. 4.384>	imperiumque patris celerans Cyllcnius ales
<Val. Fl. 4.385>	advenit et leni modulatur carmen avena
<Val. Fl. 4.386>	'quo'que ait 'hinc diversus abis? heus respice cantus.'
<Val. Fl. 4.387>	haud procul insectans Argum languentia
<Val. Fl. 4.388>	lumina cuncta notat dulcesque sequentia somnos,
<Val. Fl. 4.389>	et celerem mediis in cantibus exigit harpen.
<Val. Fl. 4.390>	iamque refecta Iovi paulatim in imagine prisca
<Val. Fl. 4.391>	ibat agris Io victrix lunonis et ecce
<Val. Fl. 4.392>	cum facibus spirisque et Tartareo ululatu
<Val. Fl. 4.393>	Tisiphonen videt: ac primo vestigia visu
<Val. Fl. 4.394>	figit et in miserae rursus bovis ora recurrit,
<Val. Fl. 4.395>	nec qua valle memor nec quo se vertice sistat.
<Val. Fl. 4.396>	Inachias errore etiam defertur ad undas
<Val. Fl. 4.397>	qualis et a prima quantum mutata iuvenca:
<Val. Fl. 4.398>	nec pater aut trepidae temptant accedere nymphae.
<Val. Fl. 4.399>	ergo iterum silvas, iterum petit invia retro
<Val. Fl. 4.400>	ceu Styga dilectum fugiens caput; inde per urbes
<Val. Fl. 4.401>	raptatur Graias atque ardua flumina ripis,
<Val. Fl. 4.402>	oblato donec paulum cunctata profundo
<Val. Fl. 4.403>	incidit: absistunt fluctus et gnara futuri
<Val. Fl. 4.404>	dant pavida alta viam; celsis procul ipsa refulget
<Val. Fl. 4.405>	cornibus ac summa palearia sustinet unda.
<Val. Fl. 4.406>	ast Erebi virgo ditem volat aethere Memphin
<Val. Fl. 4.407>	praecipere et Pharia venientem pellere terra.
<Val. Fl. 4.408>	contra Nilus adest et toto gurgite torrens
<Val. Fl. 4.409>	Tisiphonen agit atque imis inlidit harenis
<Val. Fl. 4.410>	Ditis opem ac saevi clamantem numina regni.
<Val. Fl. 4.411>	apparent sparsaeque faces disiectaque longe
<Val. Fl. 4.412>	verbera et abruptis excussi crinibus hydri.
<Val. Fl. 4.413>	nec Iovis interea cessat manus. intonat alto
<Val. Fl. 4.414>	insurgens caelo genitor curamque fatetur,
<Val. Fl. 4.415>	atque ipsa imperium Iuno pavet. haec procul
<Val. Fl. 4.416>	spectat ab arce Phari iam divis addita iamque
<Val. Fl. 4.417>	aspide cincta comas et ovanti persona sistro.
<Val. Fl. 4.418>	Bosporon hine veteres errantis nomine divae
<Val. Fl. 4.419>	vulgavere. iuvet nostros nunc ipsa labores
<Val. Fl. 4.420>	immissisque ratem sua per freta provehat euris.'
<Val. Fl. 4.421>	Dixerat, et placidi tendebant carbasa venti.
<Val. Fl. 4.422>	postera non cassae Minyis Aurora retexit
<Val. Fl. 4.423>	noctis iter; nova cuncta vident Thyneaque iuxta
<Val. Fl. 4.424>	litora fatidici poenis horrentia Phinei,
<Val. Fl. 4.425>	dura deum summo quem sors urgebat in aevo.
<Val. Fl. 4.426>	quippe neque extorrem tantum nee lucis egentem
<Val. Fl. 4.427>	insuper Harpyiae Typhoides, ira Tonantis,
<Val. Fl. 4.428>	depopulant ipsoque dapes praedantur ab ore.
<Val. Fl. 4.429>	talia prodigia et tales pro crimine poenas
<Val. Fl. 4.430>	perpetitur. spes una seni, quod pellere saevam
<Val. Fl. 4.431>	quondam fata luem dederant Aquilone creatis.
<Val. Fl. 4.432>	ergo ubi iam Minyas certamque accedere Phineus
<Val. Fl. 4.433>	sentit opem, primas baculo defertur ad undas
<Val. Fl. 4.434>	vestigatque ratem atque oculos attollit inanes.
<Val. Fl. 4.435>	tune tenuem spirans animam 'salve o mihi longum
<Val. Fl. 4.436>	exspectata manus nostrisque' ait 'agnita votis.
<Val. Fl. 4.437>	novimus et divis geniti quibus et via iussos
<Val. Fl. 4.438>	quae ferat ac vestri rebar sic tempora cursus
<Val. Fl. 4.439>	proxima quaeque legens, quantum Vulcania Lemnos
<Val. Fl. 4.440>	traxerit, infelix tulerit quae Cyzicus arma.
<Val. Fl. 4.441>	sensi et Bebrycio supremam in litore pugnam
<Val. Fl. 4.442>	iam propior iamque hoc animam solamine mulcens.
<Val. Fl. 4.443>	non ego nunc, magno quod cretus Agenore Phineus,
<Val. Fl. 4.444>	aut memorem, mea quod vates insedit Apollo
<Val. Fl. 4.445>	pectora; praesentis potius miserescite fati.
<Val. Fl. 4.446>	nec mihi diversis erratum casibus orbem
<Val. Fl. 4.447>	amissas aut flere domos aut dulcia tempus
<Val. Fl. 4.448>	lumina; consuetis serum est ex ordine fatis
<Val. Fl. 4.449>	ingemere. Harpyiae semper mea pabula servant,
<Val. Fl. 4.450>	fallere quas nusquam misero locus: ilicet omnes
<Val. Fl. 4.451>	deveniunt niger intorto ceu turbine nimbus,
<Val. Fl. 4.452>	iamque alis procul et sonitu mihi nota Celaeno;
<Val. Fl. 4.453>	diripiunt verruntque dapes foedataque turbant
<Val. Fl. 4.454>	pocula, saevit odor surgitque miserrima pugna,
<Val. Fl. 4.455>	parque mihi monstrisque fames. sprevere quod omnes
<Val. Fl. 4.456>	pollueruntque manu quodque unguibus excidit atris
<Val. Fl. 4.457>	has mihi fert in luce moras. nec rumpere fata
<Val. Fl. 4.458>	morte licet; trahitur victu crudelis egestas.
<Val. Fl. 4.459>	sed vos o servate precor, praedicta deorum
<Val. Fl. 4.460>	si non falsa mihi, vos finem imponite poenis.
<Val. Fl. 4.461>	nempe adsunt, qui monstra fugent, Aquilonia proles
<Val. Fl. 4.462>	non externa mihi; nam rex ego divitis Hebri
<Val. Fl. 4.463>	iunctaque vestra meo quondam Cleopatra cubili.'
<Val. Fl. 4.464>	Nomen ad Actaeae Calais Zetesque sororis
<Val. Fl. 4.465>	prosiliunt, Zetesque prior 'quem cernimus?' inquit.
<Val. Fl. 4.466>	'tune ille Odrysiae Phineus rex inclitus orae?
<Val. Fl. 4.467>	tu Phoebi comes et nostro dilecte parenti?
<Val. Fl. 4.468>	o ubi nunc regni generisque ubi gloria? quam te
<Val. Fl. 4.469>	exedit labor et miseris festina senectus.
<Val. Fl. 4.470>	quin age, mitte preces; namque est tibi nostra voluntas,
<Val. Fl. 4.471>	si non ira deum vel si placabilis urget.'
<Val. Fl. 4.472>	sustulit hic geminas Phineus ad sidera palmas
<Val. Fl. 4.473>	'te'que ait, 'invisum quae nunc premis, ira Tonantis,
<Val. Fl. 4.474>	ante precor, nostrae tandem iam parce senectae;
<Val. Fl. 4.475>	sit modus, et fore credo equidem; nam vestra voluntas
<Val. Fl. 4.476>	quid, iuvenes, sine pace deum? nec credite culpam
<Val. Fl. 4.477>	saevitiae scelerumve mihi nunc crimina pendi:
<Val. Fl. 4.478>	fata loquax mentemque Iovis quaeque abdita solus
<Val. Fl. 4.479>	consilia et terris subito ventura parabat
<Val. Fl. 4.480>	prodideram miserans hominum genus; hinc mihi tanta
<Val. Fl. 4.481>	pestis et offusae media inter dicta tenebrae.
<Val. Fl. 4.482>	iam tandem cessere irae, nec casus ab alto,
<Val. Fl. 4.483>	ipse volens nostris sed vos deus appulit oris.'
<Val. Fl. 4.484>	sic ait et, fatis ita iam cedentibus, omnes
<Val. Fl. 4.485>	impulit et durae commovit imagine poenae.
<Val. Fl. 4.486>	instituere toros mediisque tapetibus ipsum
<Val. Fl. 4.487>	accipiunt circumque iacent; simul aequora servant,
<Val. Fl. 4.488>	astra simul, vescique iubent ac mittere curas:
<Val. Fl. 4.489>	cum subitus misero tremor et pallentia primae
<Val. Fl. 4.490>	ora senis fugere manus. nec prodita pestis
<Val. Fl. 4.491>	ante, sed in mediis dapibus videre volucres.
<Val. Fl. 4.492>	fragrat acerbus odor patriique exspirat Averni
<Val. Fl. 4.493>	halitus; unum omnes incessere planctibus, unum
<Val. Fl. 4.494>	infestare manus; inhiat Cocytia nubes
<Val. Fl. 4.495>	luxurians ipsoque ferens fastidia visu.
<Val. Fl. 4.496>	tum sola conluvie atque inlisis stramina mensis
<Val. Fl. 4.497>	foeda rigant; stridunt alae, praedaque retenta
<Val. Fl. 4.498>	saevit utrimque fames; nec solum horrenda Celaeno
<Val. Fl. 4.499>	Phinea sed miseras etiam prohibere sorores.
<Val. Fl. 4.500>	emicat hic subito seseque Aquilonia proles
<Val. Fl. 4.501>	cum clamore levat; genitor simul impulit alas.
<Val. Fl. 4.502>	hoste novo turbata lues, lapsaeque rapinae
<Val. Fl. 4.503>	faucibus, et primum pavidae Phineia tecta
<Val. Fl. 4.504>	pervolitant, mox alta petunt; stant litore fixi
<Val. Fl. 4.505>	Haemonidae atque oculis palantia monstra sequuntur.
<Val. Fl. 4.506>	sic ubi prorupti tonuit cum forte Vesevi
<Val. Fl. 4.507>	Hesperiae letalis apex — vixdum ignea montem
<Val. Fl. 4.508>	torsit hiems, iamque eoas cinis induit urbes:
<Val. Fl. 4.509>	turbine sic rapido populos atque aequora longe
<Val. Fl. 4.510>	transabeunt, nullaque datur considere terra.
<Val. Fl. 4.511>	iamque et ad Ionii metas atque intima tendunt
<Val. Fl. 4.512>	saxa; vocat magni Strophadas nunc incola ponti.
<Val. Fl. 4.513>	hic fessae letique metu propioris anhelae
<Val. Fl. 4.514>	dum trepidant humilique graves timidoque volatu
<Val. Fl. 4.515>	implorant clamore patrem Typhona nefando,
<Val. Fl. 4.516>	extulit adsurgens noctem pater imaque summis
<Val. Fl. 4.517>	miscuit, et mediis vox exaudita tenebris:
<Val. Fl. 4.518>	'iam satis huc pepulisse deas. cur tenditis ultra
<Val. Fl. 4.519>	in famulas saevire Iovis, quas, fulmina quamquam
<Val. Fl. 4.520>	aegidaque ille gerens, magnas sibi legit in iras?
<Val. Fl. 4.521>	nunc quoque Agenoreis idem decedere tectis
<Val. Fl. 4.522>	imperat; adgnoscunt monitus iussaeque recedunt.
<Val. Fl. 4.523>	mox tamen et vobis similis fuga, cum premet arquos
<Val. Fl. 4.524>	letifer. Harpyiae numquam nova pabula quaerent,
<Val. Fl. 4.525>	done erunt divum meritae mortalibus irae.'
<Val. Fl. 4.526>	haesit uterque polo dubiisque elanguit alis;
<Val. Fl. 4.527>	mox abit et sociae victor petit agmina pubis.
<Val. Fl. 4.528>	Interea Minyae pulsa lue prima Tonanti
<Val. Fl. 4.529>	sacra novant; tum vina toris epulasque reponunt.
<Val. Fl. 4.530>	ipse inter medios ceu dulcis imagine somni
<Val. Fl. 4.531>	laetus ad oblitae Cereris suspirat honores;
<Val. Fl. 4.532>	agnoscit Bacchi latices, agnoscit et undam
<Val. Fl. 4.533>	et nova non pavidae miratur gaudia mensae.
<Val. Fl. 4.534>	hunc ubi reclinem stratis et pace fruentem
<Val. Fl. 4.535>	aspicit ac longae ducentem oblivia poenae,
<Val. Fl. 4.536>	talibus appellat supplexque ita fatur Iason:
<Val. Fl. 4.537>	'vota, senex, perfecta tibi; nunc me quoque curis
<Val. Fl. 4.538>	eripe et ad nostros animum converte labores.
<Val. Fl. 4.539>	omnis adhuc sors laeta quidem, nec numine vano
<Val. Fl. 4.540>	(siqua fides curae superum) tantum aequor adorti
<Val. Fl. 4.541>	tendimus: ipsa mihi puppem Iovis optima proles
<Val. Fl. 4.542>	instituit, dedit et socios Saturnia reges.
<Val. Fl. 4.543>	fidere mens sed nostra nequit, quantumque propinquat
<Val. Fl. 4.544>	Phasis et ille operum summus labor, hoc magis angunt
<Val. Fl. 4.545>	proxima, nec vates sat iam mihi Mopsus et Idmon.'
<Val. Fl. 4.546>	ille ducem nec ferre preces nee dicere passus
<Val. Fl. 4.547>	amplius hic demum vittas laurumque capessit
<Val. Fl. 4.548>	numina nota ciens. stupet Aesonis inclita proles
<Val. Fl. 4.549>	Phinea ceu numquam poenis nullaque gravatum
<Val. Fl. 4.550>	peste Iovis: tam largus honos, tam mira senectae
<Val. Fl. 4.551>	maiestas infusa; vigor novus auxerat artus.
<Val. Fl. 4.552>	tum canit: 'o terras fama venture per omnes,
<Val. Fl. 4.553>	quem sociis ducibusque deis atque arte benigna
<Val. Fl. 4.554>	Pallados ipse ultro Pelias ad sidera tollit
<Val. Fl. 4.555>	demens, dum profugi non sperat vellera Phrixi,
<Val. Fl. 4.556>	fata locosque tibi, possum quas reddere grates,
<Val. Fl. 4.557>	expediam rerumque vias finemque docebo.
<Val. Fl. 4.558>	ipse etiam, qui me prohibet sua pandere terris
<Val. Fl. 4.559>	saecula, te propter fandi mihi Iuppiter auctor.
<Val. Fl. 4.560>	hinc iter ad Ponti caput errantesque per altum
<Val. Fl. 4.561>	Cyaneas. furor his medio concurrere ponto,
<Val. Fl. 4.562>	necdum ullas videre rates: sua comminus actae
<Val. Fl. 4.563>	saxa premunt cautesque suas. ceu vincula mundi
<Val. Fl. 4.564>	ima labent, tremere ecce solum, tremere ipsa repente
<Val. Fl. 4.565>	tecta vides: illae redeunt, illae aequore certant.
<Val. Fl. 4.566>	di tibi progresso propius, di forsitan ipsi
<Val. Fl. 4.567>	auxilium mentemque dabunt. ast ipse iuvare
<Val. Fl. 4.568>	ausa quibus monitis possim tua? quippe per altum
<Val. Fl. 4.569>	tenditis, unde procul venti, procul unde volucres,
<Val. Fl. 4.570>	et pater ipse maris pavidas detorquet habenas.
<Val. Fl. 4.571>	siqua brevis scopulis fieret mora, si semel orsis
<Val. Fl. 4.572>	ulla quies, fuga tune medio speranda recursu:
<Val. Fl. 4.573>	vix repetunt primae celeres confinia terrae,
<Val. Fl. 4.574>	iamque alio clamore ruont, omnisque tenetur
<Val. Fl. 4.575>	pontus et infestis anceps cum montibus errat.
<Val. Fl. 4.576>	verum animo redit illa meo sors cognita divum
<Val. Fl. 4.577>	(fabor enim nec spe dubios solabor inani):
<Val. Fl. 4.578>	cum mihi Tartareas saevo clangore volucres
<Val. Fl. 4.579>	protulit ira Iovis, vox haec simul excidit auris:
<Val. Fl. 4.580>	"ne vanas impende preces finemque malorum
<Val. Fl. 4.581>	expete, Agenoride; pontum penetraverit ulla
<Val. Fl. 4.582>	cum ratis et rabidi steterint in gurgite montes,
<Val. Fl. 4.583>	tune sperare modum poenae veniamque licebit."
<Val. Fl. 4.584>	sic deus. aut vobis ergo fera saxa patescunt
<Val. Fl. 4.585>	aut mea iam saevae redeunt ad pabula Dirae.
<Val. Fl. 4.586>	verum inter medias dabitur si currere cautes
<Val. Fl. 4.587>	(certe digna manus) vacuumque exibis in aequor,
<Val. Fl. 4.588>	proxima regna Lyci, remeat qui victor ab oris
<Val. Fl. 4.589>	Bebryciis. toto non ullus litore Ponti
<Val. Fl. 4.590>	mitior. hic lecto comitum de robore siquem
<Val. Fl. 4.591>	perculerit vicina lues, ne defice casus
<Val. Fl. 4.592>	praedicti memor atque animos accinge futuris.
<Val. Fl. 4.593>	illic pestiferas subter iuga concava torquet
<Val. Fl. 4.594>	alter aquas Acheron vastoque exundat hiatu
<Val. Fl. 4.595>	fumeus et saeva sequitur caligine campos.
<Val. Fl. 4.596>	linque gravem fluvium et miseris sua fata colonis:
<Val. Fl. 4.597>	sic quoque non uno dabitur transcurrere luctu.
<Val. Fl. 4.598>	quid tibi nubifera surgentem rupe Carambin,
<Val. Fl. 4.599>	quid memorem, quas Iris aquas aut torqueat Ancon?
<Val. Fl. 4.600>	proxima Thermodon hinc iam secat arva, memento:
<Val. Fl. 4.601>	inclita Amazonidum magnoque exorta Gradivo
<Val. Fl. 4.602>	gens ibi; femineas nee tu nunc crede catervas,
<Val. Fl. 4.603>	sed qualis, sed quanta viris insultat Enyo
<Val. Fl. 4.604>	divaque Gorgonei gestatrix innuba monstri.
<Val. Fl. 4.605>	ne tibi tunc horrenda rapax ad litora puppem
<Val. Fl. 4.606>	ventus agat, ludo volitans cum turma superbo
<Val. Fl. 4.607>	pulvereis exultat equis ululataque tellus
<Val. Fl. 4.608>	intremit et pugnas mota pater incitat basta.
<Val. Fl. 4.609>	non ita sit metuenda tibi saevissima quamquam
<Val. Fl. 4.610>	gens Chalybum, duris patiens cui cultus in arvis
<Val. Fl. 4.611>	et tonat adflicta semper domus ignea massa.
<Val. Fl. 4.612>	inde omnem innumeri reges per litoris oram,
<Val. Fl. 4.613>	hospitii quis nulla fides; sed limite recto
<Val. Fl. 4.614>	puppis et aequali transcurrat carbasus aura.
<Val. Fl. 4.615>	sic demum rapidi venies ad Phasidis amnem.
<Val. Fl. 4.616>	castra ibi iam Scythiae fraternaque surgit Erinys.
<Val. Fl. 4.617>	ipse truces illic Colchos hostemque iuvabis
<Val. Fl. 4.618>	auxiliis. nec plura equidem discrimina cerno.
<Val. Fl. 4.619>	fors etiam optatam dabitur contingere pellem.
<Val. Fl. 4.620>	sed te non animis nec solis viribus aequom
<Val. Fl. 4.621>	credere; saepe acri potior prudentia dextra.
<Val. Fl. 4.622>	quam tulerit deus, arripe opem. iamque ultima nobis
<Val. Fl. 4.623>	promere fata nefas; sileam, precor.' atque ita facto
<Val. Fl. 4.624>	fine dedit tacitis iterum responsa tenebris.
<Val. Fl. 4.625>	Tum subita resides socios formidine Iason
<Val. Fl. 4.626>	praecipitat rumpitque moras tempusque timendi.
<Val. Fl. 4.627>	ipse viros gradiens ad primi litoris undam
<Val. Fl. 4.628>	prosequitur Phincus. 'quaenam tibi praemia' dixit,
<Val. Fl. 4.629>	'quas, decus o Boreae, possem persolvere grates?
<Val. Fl. 4.630>	me Pangaea super rursus iuga meque paterna
<Val. Fl. 4.631>	stare Tyro dulcesque iterum mihi surgere soles
<Val. Fl. 4.632>	nunc reor. exactae (verumne? ) abiere volucres,
<Val. Fl. 4.633>	nec metuam, tutaeque dapes? date tangere vultus,
<Val. Fl. 4.634>	dem sinite amplexus, propiusque accedite dextrae.'
<Val. Fl. 4.635>	dixerat. abscedunt terris et litora condunt.
<Val. Fl. 4.636>	Omnibus extemplo saeva sub imagine rupes
<Val. Fl. 4.637>	Cyaneae propiorque labor. quando adfore quaque
<Val. Fl. 4.638>	parte putent? stant ora metu nec fessa recedunt
<Val. Fl. 4.639>	Iumina diversas circum servantibus undas,
<Val. Fl. 4.640>	cum procul auditi sonitus insanaque saxa,
<Val. Fl. 4.641>	saxa neque illa viris sed praecipitata profundo
<Val. Fl. 4.642>	siderei pars visa poli. dumque ocius instant,
<Val. Fl. 4.643>	ferre fugam maria ante ratem, maria ipsa repente
<Val. Fl. 4.644>	deficere adversosque vident discedere montes,
<Val. Fl. 4.645>	omnibus et gelida rapti formidine remi.
<Val. Fl. 4.646>	ipse per arma volans et per iuga summa carinae
<Val. Fl. 4.647>	hortatur supplexque manus intendit Iason
<Val. Fl. 4.648>	nomine quemque premens. 'ubi nunc promissa superba
<Val. Fl. 4.649>	ingentesque minae, mecum quibus ista secuti?
<Val. Fl. 4.650>	idem Amyci certe viso timor omnibus antro,
<Val. Fl. 4.651>	perculerat; stetimus tamen et deus adfuit ausis.
<Val. Fl. 4.652>	quin iterum idem aderit, credo, deus.' haec ubi fatus,
<Val. Fl. 4.653>	corripit abiecti remumque locumque Phaleri
<Val. Fl. 4.654>	et trahit; insequitur flammata pudore iuventus.
<Val. Fl. 4.655>	unda laborantes praeceps rotat ac fuga ponti
<Val. Fl. 4.656>	obvia; miscentur rupes, iamque aequore toto
<Val. Fl. 4.657>	Cyaneae iuga praecipites inlisa remittunt.
<Val. Fl. 4.658>	bis fragor infestas cautes adversaque saxis
<Val. Fl. 4.659>	saxa dedit, flamma expresso bis fulsit in imbri.
<Val. Fl. 4.660>	sic ubi multifidus ruptis e nubibus horror
<Val. Fl. 4.661>	effugit et tenebras nimbosque intermicat ignis
<Val. Fl. 4.662>	terrificique ruunt tonitrus elisaque noctem
<Val. Fl. 4.663>	lux dirimit, pavor ora virum, pavor occupat aures:
<Val. Fl. 4.664>	haud secus implevit pontum fragor; effluit imber
<Val. Fl. 4.665>	spumeus et magno puppem procul aequore vestit.
<Val. Fl. 4.666>	Advertere dei defixaque numina ponto,
<Val. Fl. 4.667>	quid scopulis praeclusa ratis, quid dura iuventus
<Val. Fl. 4.668>	expediat; pendet magnis favor ortus ab ausis.
<Val. Fl. 4.669>	prima coruscanti signum dedit aegide virgo
<Val. Fl. 4.670>	fulmineam iaculata facem. vixdum ardua cautes
<Val. Fl. 4.671>	cesserat, illa volans tenui per concita saxa
<Val. Fl. 4.672>	luce fugit; rediere viris animique manusque,
<Val. Fl. 4.673>	ut videre viam: 'sequor, o quicumque deorum'
<Val. Fl. 4.674>	Aesonides 'vel fallis' ait, praecepsque fragores
<Val. Fl. 4.675>	per medios ruit et fumo se condidit atro.
<Val. Fl. 4.676>	coeperat hinc cedens abductis montibus unda
<Val. Fl. 4.677>	ferre ratem pelagoque dies occurrere aperto.
<Val. Fl. 4.678>	sed neque permissis iam fundere rector habenis
<Val. Fl. 4.679>	vela, nec eniti remis pote, cum super adsunt
<Val. Fl. 4.680>	Cyaneae. premit umbra ratem, scopulique feruntur
<Val. Fl. 4.681>	comminus. hic Iuno praecepsque ex aethere Pallas
<Val. Fl. 4.682>	insiliunt pariter scopulos: hunc nata coercet,
<Val. Fl. 4.683>	hunc coniunx Iovis; ut valido qui robore tauros
<Val. Fl. 4.684>	sub iuga et invito detorquet in ilia cornu.
<Val. Fl. 4.685>	inde, velut mixtis Vulcanius ardor harenis
<Val. Fl. 4.686>	verset aquas, sic ima fremunt, fluctuque coacto
<Val. Fl. 4.687>	angitur et clausum scopulos super effluit aequor.
<Val. Fl. 4.688>	contra omnes validis tenui discrimine remis
<Val. Fl. 4.689>	pergere iter mediosque ratem transferre per ictus;
<Val. Fl. 4.690>	saxa sed extremis tamen increpuere corymbis,
<Val. Fl. 4.691>	parsque (nefas) deprensa iugis; nam cetera caelo
<Val. Fl. 4.692>	debita. conclamant Minyae, latera utraque quippe
<Val. Fl. 4.693>	dissiluisse putant. fugit ipse novissimus ictus
<Val. Fl. 4.694>	Tiphys et e mediis sequitur freta rapta ruinis;
<Val. Fl. 4.695>	nec prius obsessum scopulis respexit ad aequor
<Val. Fl. 4.696>	aut sociis temptata quies, nigrantia quam iam
<Val. Fl. 4.697>	litora longinquique exirent flumina Rhebae.
<Val. Fl. 4.698>	tunc fessas posuere manus, tunc arida anheli
<Val. Fl. 4.699>	pectora, discussa quales formidine Averni
<Val. Fl. 4.700>	Alcides Theseusque comes pallentia iungunt
<Val. Fl. 4.701>	oscula, vix primis amplexi luminis oris.
<Val. Fl. 4.702>	Nec vero ipse metus curasque resolvere ductor,
<Val. Fl. 4.703>	sed maria aspectans 'heu qui datus iste deorum
<Val. Fl. 4.704>	sorte labor nobis. serum ut veniamus ad amnem
<Val. Fl. 4.705>	Phasidis et mites' inquit 'dent vellera Colchi,
<Val. Fl. 4.706>	unde per hos iterum montes fuga?' talia fundit,
<Val. Fl. 4.707>	imperio fixos Iovis aeternumque revinctos
<Val. Fl. 4.708>	nescius. id fati certa nam lege manebat,
<Val. Fl. 4.709>	siqua per hos undis umquam ratis isset apertis.
<Val. Fl. 4.710>	Tum freta, quae longis fuerant impervia saeclis,
<Val. Fl. 4.711>	ad subitam stupuere ratem, Pontique iacentis
<Val. Fl. 4.712>	omen solum regesque patent gentesque repostae.
<Val. Fl. 4.713>	non alibi effusis cesserunt longius undis
<Val. Fl. 4.714>	litora, nec tantas quavis Tyrrhenus et Aegon
<Val. Fl. 4.715>	volvat aquas, geminis et desint Syrtibus undae.
<Val. Fl. 4.716>	nam super huc vastos tellus quoque congerit amnes.
<Val. Fl. 4.717>	non septemgemini memorem quas exitus Histri,
<Val. Fl. 4.718>	quas Tanais flavusque Tyres Hypanisque Novasque
<Val. Fl. 4.719>	addat opes, quantosque sinus Maeotia laxent
<Val. Fl. 4.720>	aequora. flumineo sic agmine fregit amari
<Val. Fl. 4.721>	vim salis hinc Boreae cedens glaciantibus auris
<Val. Fl. 4.722>	Pontus et exorta facilis concrescere bruma.
<Val. Fl. 4.723>	utque vel immotos ursae rigor invenit amnes
<Val. Fl. 4.724>	vel freta versa vadis, hiemem sic unda per omnem
<Val. Fl. 4.725>	aut campo iacet aut tumido riget ardua fluctu,
<Val. Fl. 4.726>	atque hac Europam curvis anfractibus urget,
<Val. Fl. 4.727>	hac Asiam Scytbicum specie sinuatus in arcum.
<Val. Fl. 4.728>	illic umbrosae semper stant aequore nubes
<Val. Fl. 4.729>	et non certa dies, primo nec sole profundum
<Val. Fl. 4.730>	solvitur aut vernis cum lux aequata tenebris,
<Val. Fl. 4.731>	sed redit extremo tandem in sua litora tauro.
<Val. Fl. 4.732>	Iam Mariandynis advertit puppis harenis,
<Val. Fl. 4.733>	atque celer terras regemque exquirit Echion
<Val. Fl. 4.734>	dicta ferens, lectos (fama est si nominis umquam)
<Val. Fl. 4.735>	Haemoniae subiisse viros, det litora fessis.
<Val. Fl. 4.736>	adproperat Lycus auditis laetatus Achivis,
<Val. Fl. 4.737>	ac simul Aesoniden omnemnque in regia turbam
<Val. Fl. 4.738>	tecta trahit modo Bebryciis praefixa tropaeis,
<Val. Fl. 4.739>	mitis et in mediis effatur talia Grais:
<Val. Fl. 4.740>	'haud temere est: fato divum reor ad mea vectos
<Val. Fl. 4.741>	litora vos, odium quibus atque eadem ira furentis
<Val. Fl. 4.742>	Bebryciae saevaque pares de gente triumphi.
<Val. Fl. 4.743>	certa fides animis, idem quibus incidit hostis.
<Val. Fl. 4.744>	nos quoque, nos Amycum, tanto procul orbe remoti,
<Val. Fl. 4.745>	sensimus et saevis frater mihi fusus harenis.
<Val. Fl. 4.746>	ultor ego, atque illuc cunctis accensus in armis
<Val. Fl. 4.747>	tunc aderam, cum vos mediis contenta ferebant
<Val. Fl. 4.748>	vela fretis. ilium in sanie taboque recenti
<Val. Fl. 4.749>	vidimus aequoreo similem per litora monstro.
<Val. Fl. 4.750>	nec vero praecepta mihi suprema tyranni
<Val. Fl. 4.751>	fata queror bellove magis laetarer et armis
<Val. Fl. 4.752>	procubuisse meis, quam lege quod occidit ultus
<Val. Fl. 4.753>	ipse sua meritoque madent quod sanguine caestus.'
<Val. Fl. 4.754>	excipit Aesonides 'tuus ergo in montibus ignis
<Val. Fl. 4.755>	ille? tuas acies medio de gurgite vidi?'
<Val. Fl. 4.756>	fatur, et ostentans prolem Iovis 'hic tibi Pollux
<Val. Fl. 4.757>	en' ait, 'inviso solvit cui pectore poenas.'
<Val. Fl. 4.758>	ille virum circa mirantia Iumina volvit.
<Val. Fl. 4.759>	festa dehinc mediis ineunt convivia tectis
<Val. Fl. 4.760>	communesque vocant superos, quorum eruta nutu
<Val. Fl. 4.761>	Bebrycia, et votis pariter praedaque fruuntur.
<Val. Fl. 5.1>	Altera lux haud laeta viris emersit Olympo:
<Val. Fl. 5.2>	Argolicus morbis fatisque rapacibus Idmon
<Val. Fl. 5.3>	labitur extremi sibi tum non inscius aevi.
<Val. Fl. 5.4>	at memor Aesonides nimium iam vera locuti
<Val. Fl. 5.5>	Phincos hinc alios rapto pavet Idmone luctus.
<Val. Fl. 5.6>	tunc comiti pia iusta tulit caelataque multa
<Val. Fl. 5.7>	arte Dolionii donat velamina regis,
<Val. Fl. 5.8>	hospes humum sedemque Lycus. flens arma revellit
<Val. Fl. 5.9>	Idmonis e celsa Mopsus rate; robora caedunt
<Val. Fl. 5.10>	pars silvis portantque arae, pars auguris alba
<Val. Fl. 5.11>	fronde caput vittisque ligant, positumque feretro
<Val. Fl. 5.12>	congemuere; dies simul et suns admonet omnes.
<Val. Fl. 5.13>	Ecce inter lacrimas interque extrema virorum
<Val. Fl. 5.14>	munera, quem cursus penes imperiumque carinae,
<Val. Fl. 5.15>	Tiphyn agit violenta lues, cunctique pavore
<Val. Fl. 5.16>	attoniti fundunt maestas ad sidera voces:
<Val. Fl. 5.17>	'arquipotens adverte, precor, nunc denique Apollo;
<Val. Fl. 5.18>	hoc, pater, hoc nobis refove caput, ulla laboris
<Val. Fl. 5.19>	si nostri te cura movet, qui cardine summo
<Val. Fl. 5.20>	vertitur atque omnis manibus nunc pendet ab unis.'
<Val. Fl. 5.21>	dicta dabant ventis nec debita fata movebant.
<Val. Fl. 5.22>	qualem praecipiti gravidum iam sorte parentem
<Val. Fl. 5.23>	natorum flet parva manus trepidique precantur,
<Val. Fl. 5.24>	duret ut invalidis et adhuc genitoris egenis,
<Val. Fl. 5.25>	haut aliter socii supremo in tempore Tiphyn
<Val. Fl. 5.26>	ante alios superesse volunt. mors frigida contra
<Val. Fl. 5.27>	urget, et ille recens oculis intervolat Idmon.
<Val. Fl. 5.28>	exanimum frustra Minyae clamore morantur
<Val. Fl. 5.29>	avellique negant; vix membra rigentia tandem
<Val. Fl. 5.30>	imposuere rogo lacrimasque et munera flammis
<Val. Fl. 5.31>	vana ferunt; crescit donis feralis acervus.
<Val. Fl. 5.32>	ut vero amplexus fessi rupere supremos
<Val. Fl. 5.33>	et rapidae sonuere faces, tunc ipsa cremari
<Val. Fl. 5.34>	visa ratis medioque viros deponere ponto.
<Val. Fl. 5.35>	non tulit Aesonides geminis flagrantia cernens
<Val. Fl. 5.36>	corpora cara rogis, sed pectore ductor ab imo
<Val. Fl. 5.37>	talia voce gemit: 'quid tantum infensa repente
<Val. Fl. 5.38>	numina? quas nostri poenas meruere labores?
<Val. Fl. 5.39>	bina (nefas) tuto pariter mihi funera surgunt
<Val. Fl. 5.40>	litore. magna adeo comitum numerosaque pubes?
<Val. Fl. 5.41>	aut socios rapit atra dies aut ipse relinquo
<Val. Fl. 5.42>	sontibus impulsus Furiis. ubi Tiphys? ubi Idmon
<Val. Fl. 5.43>	fata canens? ubi monstriferae par ille novercae?
<Val. Fl. 5.44>	te sine, Thespiade, nos ulla movebimus ultra
<Val. Fl. 5.45>	aequora? nec summa speculantem puppe videbo
<Val. Fl. 5.46>	Pleiadumque globos et agentes noctibus Arctos?
<Val. Fl. 5.47>	cui Minyas caramque ratem, cui sidera tradis?
<Val. Fl. 5.48>	carpere securas quis iam iubet Aesona noctes?
<Val. Fl. 5.49>	hoc labor, hoc dulci totiens fraudata sopore
<Val. Fl. 5.50>	lumina et admotis nimium mens anxia Colchis
<Val. Fl. 5.51>	profuit? heu quantum Phasis, quantum Aea recessit.
<Val. Fl. 5.52>	nunc quoque, si tenui superant in imagine curae,
<Val. Fl. 5.53>	adsis umbra, precor, venturi praescia caeli
<Val. Fl. 5.54>	rectoremque tuae moneas ratis.' haec ubi fatus,
<Val. Fl. 5.55>	sola virum flammis vidit labentibus ossa.
<Val. Fl. 5.56>	'quod tamen externis unum solamen in oris
<Val. Fl. 5.57>	restat' ait, 'caras humus haec non dividat umbras
<Val. Fl. 5.58>	ossaque nec tumulo nec separe contegat urna,
<Val. Fl. 5.59>	sed simul, ut iunctis venistis in aequora fatis.'
<Val. Fl. 5.60>	haud mora: reliquias socii defletaque miscent
<Val. Fl. 5.61>	nomina; tum vivo frondens e caespite tellus
<Val. Fl. 5.62>	aggeritur, cineremque Lyco conmmendat Iason.
<Val. Fl. 5.63>	Maesti omnes dubiique, ratem fidissima cuius
<Val. Fl. 5.64>	dextra regat. simul Ancaeus sollersque petebat
<Val. Fl. 5.65>	Nauplius. Erginum fato vocat ipsa monenti
<Val. Fl. 5.66>	quercus, et ad tonsas victi rediere magistri.
<Val. Fl. 5.67>	ac velut ille gregis cessit cui regia taurus
<Val. Fl. 5.68>	fertur ovans, omnis honos, hunc omnis in unum
<Val. Fl. 5.69>	transit amor: primo laetus sic tempore rector
<Val. Fl. 5.70>	ingreditur cursus; etenim dat candida certam
<Val. Fl. 5.71>	nox Helicen. iam prora fretum commoverat et iam
<Val. Fl. 5.72>	puppe sedens dimiserat ancora terras.
<Val. Fl. 5.73>	Inde premente noto tristes Acherusidos oras
<Val. Fl. 5.74>	praeterit et festa vulgatum nocte Lyaei
<Val. Fl. 5.75>	Callichoron; nec vana fides: his Bacchus in undis
<Val. Fl. 5.76>	abluit eoo rorantes sanguine thyrsos.
<Val. Fl. 5.77>	ilium post acies rubrique novissima claustra
<Val. Fl. 5.78>	aequoris hic resides thiasos, hic aera moventem
<Val. Fl. 5.79>	udaque pampinea nectentem cornua vitta
<Val. Fl. 5.80>	nunc etiam meministis, aquae, Boeotia qualem
<Val. Fl. 5.81>	Thyias et infelix cuperet vidisse Cithaeron.
<Val. Fl. 5.82>	Fama per extremos quin iam volat improba manes
<Val. Fl. 5.83>	interea et magnis natorum laudibus implet
<Val. Fl. 5.84>	addita iamque fretis repetens freta iamque patentes
<Val. Fl. 5.85>	Cyaneas. ardent avidos attollere vultus,
<Val. Fl. 5.86>	quos pietas vel tangit adhuc quos aemula virtus.
<Val. Fl. 5.87>	fata immota manent; unum, qui litore in illo
<Val. Fl. 5.88>	conditus, ad carae mittunt spectacula turbae.
<Val. Fl. 5.89>	it Sthenelus. qualem Mavortia vidit Amazon
<Val. Fl. 5.90>	cumque suis comitem Alcides ut condidit armis,
<Val. Fl. 5.91>	talis ab aequorei consurgens aggere busti
<Val. Fl. 5.92>	emicuit; fulsere undae, sol magnus ut orbem
<Val. Fl. 5.93>	tolleret aut nubem quateret polus. atque ea vixdum
<Val. Fl. 5.94>	visa viris atra nox protinus abstulit umbra.
<Val. Fl. 5.95>	ille dolens altum repetit chaos. omina Mopsus
<Val. Fl. 5.96>	dum stupet, in prima tumulum procul aspicit acta,
<Val. Fl. 5.97>	obnubensque caput cineri dat vina vocato.
<Val. Fl. 5.98>	carmina quin etiam visos placantia manes
<Val. Fl. 5.99>	Odrysius dux rite movet mixtoque sonantem
<Val. Fl. 5.100>	percutit ore lyram nomenque relinquit harenis.
<Val. Fl. 5.101>	Altius hinc ventos recipit ratis, ac fugit omne
<Val. Fl. 5.102>	Crobiali latus et fatis tibi, Tiphy, negatum
<Val. Fl. 5.103>	Parthenium, ante alios Triviae qui creditur amnis
<Val. Fl. 5.104>	fidus et Inopi materna gratior unda.
<Val. Fl. 5.105>	mox etiam Cromnae iuga pallentemque Cytoron
<Val. Fl. 5.106>	teque cita penitus condunt, Erythia, carina.
<Val. Fl. 5.107>	iamque reducebat noctem polus: alta Carambis
<Val. Fl. 5.108>	raditur et magnae pelago tremit umbra Sinopes.
<Val. Fl. 5.109>	Assyrios complexa sinus stat opima Sinope,
<Val. Fl. 5.110>	nympha prius blandosque Iovis quae luserat ignes
<Val. Fl. 5.111>	caelicolis immota procis: deceptus amatae
<Val. Fl. 5.112>	fraude deae nec solus Halys nec solus Apollo.
<Val. Fl. 5.113>	Addidit hic casu comites Fortuna benigno
<Val. Fl. 5.114>	Autolycum Phlogiumque et Deileonta, secutos
<Val. Fl. 5.115>	Herculis arma viros; vagus hos ibi fixerat error.
<Val. Fl. 5.116>	ut Graiam videre manum puppemque Pelasgum,
<Val. Fl. 5.117>	prima ruunt celeres ad litora seque precantur
<Val. Fl. 5.118>	accipiant socios. nova dux accedere gaudet
<Val. Fl. 5.119>	nomina desertos et iam sibi currere remos.
<Val. Fl. 5.120>	transit Halys longisque fluens anfractibus Iris
<Val. Fl. 5.121>	saevaque Thermodon medio sale murmura volvens,
<Val. Fl. 5.122>	Gradivo sacer et spoliis ditissimus amnis,
<Val. Fl. 5.123>	donat equos, donat votas cui virgo secures,
<Val. Fl. 5.124>	cum redit ingenti per Caspia claustra triumpho
<Val. Fl. 5.125>	Massageten Medumque trahens. est vera propago
<Val. Fl. 5.126>	sanguinis, est ollis genitor deus. hinc magis alta
<Val. Fl. 5.127>	Haemonidae petere et monitus non temnere Phinci.
<Val. Fl. 5.128>	ipse autem comitum conversus ad ora novorum
<Val. Fl. 5.129>	'vos mihi nunc pugnas' ait 'et victricia' ductor
<Val. Fl. 5.130>	'Herculis arma mei vestrasque in litore Martis
<Val. Fl. 5.131>	interea memorate manus.' sic fatus et aegro
<Val. Fl. 5.132>	corde silens audit cursus bellique labores
<Val. Fl. 5.133>	virginei, exciderit frenis quae prima remissis,
<Val. Fl. 5.134>	semianimem patrius quam sanguine vexerit amnis
<Val. Fl. 5.135>	quae pelta latus atque umeros nudata pharetris
<Val. Fl. 5.136>	fugerit Herculeae mox vulnere prensa sagittae,
<Val. Fl. 5.137>	utque securigeras stimulaverit Ira catervas
<Val. Fl. 5.138>	fleturusque pater, quantus duce terror in ipsa,
<Val. Fl. 5.139>	qui furor, insignis quo balteus arserit auro.
<Val. Fl. 5.140>	Nocte sub extrema clausis telluris ab antris
<Val. Fl. 5.141>	pervigil auditur Chalybum labor: arma fatigant
<Val. Fl. 5.142>	ruricolae, Gradive, tui; sonat illa creatrix
<Val. Fl. 5.143>	prima manus belli terras crudelis in omnes.
<Val. Fl. 5.144>	nam prius ignoti quam dura cubilia ferri
<Val. Fl. 5.145>	eruerent ensesque darent, Odia aegra sine armis
<Val. Fl. 5.146>	errabant Iraeque inopes et segnis Erinys.
<Val. Fl. 5.147>	inde Genetaei rupem Iovis, hinc Tibarenum
<Val. Fl. 5.148>	dant virides post terga lacus, ubi deside mitra
<Val. Fl. 5.149>	feta ligat partuque virum fovet ipsa soluto.
<Val. Fl. 5.150>	vos quoque non notae mirati vela carinae
<Val. Fl. 5.151>	Mossynoeci, et vos stabulis Macrones ab altis
<Val. Fl. 5.152>	Byzeresque vagi Philyraeque a nomine dicta
<Val. Fl. 5.153>	litora, quae cornu pepulit Saturnus equino.
<Val. Fl. 5.154>	Ultimus inde sinus saevumque cubile Promethei
<Val. Fl. 5.155>	cernitur, in gelidas consurgens Caucasus arctos.
<Val. Fl. 5.156>	ille etiam Alciden Titania fata morantem
<Val. Fl. 5.157>	attulerat tum forte dies; iamque aspera nisu
<Val. Fl. 5.158>	undique convellens veteris cum strage pruinae
<Val. Fl. 5.159>	vincula prensa manu saxis abduxerat imis
<Val. Fl. 5.160>	arduus et laevo gravior pede; consonat ingens
<Val. Fl. 5.161>	Caucasus, et summo pariter cum monte secutae
<Val. Fl. 5.162>	incubuere trabes, abductaque flumina ponto.
<Val. Fl. 5.163>	fit fragor, aetherias ceu Iuppiter arduus arces
<Val. Fl. 5.164>	impulerit imas manus aut Neptunia terras.
<Val. Fl. 5.165>	horruit immensum Ponti latus, horruit omnis
<Val. Fl. 5.166>	Armeniae praetentus Hiber, penitusque recusso
<Val. Fl. 5.167>	aequore Cyaneas Minyae timuere relictas.
<Val. Fl. 5.168>	tum gemitu propiore chalybs densusque revulsis
<Val. Fl. 5.169>	rupibus audiri montis labor et grave Titan
<Val. Fl. 5.170>	vociferans, fixos scopulis dum vellitur artus.
<Val. Fl. 5.171>	contra autem ignari (quis enim nunc credat in illis
<Val. Fl. 5.172>	montibus Alciden dimissave vota retemptet?)
<Val. Fl. 5.173>	pergere iter socii; tantum mirantur ab alto
<Val. Fl. 5.174>	litora discussa sterni nive ruptaque saxa
<Val. Fl. 5.175>	et simul ingentem moribundae desuper umbram
<Val. Fl. 5.176>	alitis atque atris rorantes imbribus auras.
<Val. Fl. 5.177>	Sol propius flammabat aquas, extremaque fessis
<Val. Fl. 5.178>	coeperat optatos iam lux ostendere Colchos,
<Val. Fl. 5.179>	magnus ubi adversum spumanti Phasis in aequor
<Val. Fl. 5.180>	ore ruit. cuncti pariter loca debita noscunt
<Val. Fl. 5.181>	signaque commemorant emensasque ordine gentes
<Val. Fl. 5.182>	dantque ratem fluvio. simul aethere plena corusco
<Val. Fl. 5.183>	Pallas et alipedum Iuno iuga sistit equorum.
<Val. Fl. 5.184>	Ac dum prima gravi ductor subit ostia pulsu,
<Val. Fl. 5.185>	populeos flexus tumulumque virentia supra
<Val. Fl. 5.186>	flumina cognati medio videt aggere Phrixi,
<Val. Fl. 5.187>	quem comes infelix Pario de marmore iuxta
<Val. Fl. 5.188>	stat soror, hinc saevae formidine maesta novercae,
<Val. Fl. 5.189>	inde maris, pecudique timens imponere palmas.
<Val. Fl. 5.190>	sistere tum socios iubet atque hinc prima ligari
<Val. Fl. 5.191>	vincula, ceu Pagasas patriumque intraverit amnem.
<Val. Fl. 5.192>	ipse gravi patera sacri libamina Bacchi
<Val. Fl. 5.193>	rite ferens umbram vocat et sic fatur ad aras:
<Val. Fl. 5.194>	'per genus atque pares tecum mihi, Phrixe, labores
<Val. Fl. 5.195>	tu, precor, orsa regas meque his tuteris in oris
<Val. Fl. 5.196>	tot freta, tot durae properantia sidera brumae
<Val. Fl. 5.197>	passum. Phrixe, fave et patrias reminiscere terras.
<Val. Fl. 5.198>	tu quoque nunc, tumulo nequiquam condita inani,
<Val. Fl. 5.199>	adnue diva maris numeroque accede tuorum.
<Val. Fl. 5.200>	quando egomet rursus per te vehar? aurea quando
<Val. Fl. 5.201>	Seston et infaustos adgnoscent vellera fluctus
<Val. Fl. 5.202>	vos etiam silvae, vos Colchidos hospitis orae,
<Val. Fl. 5.203>	pandite, dives ubi pellis micet arbore sacra.
<Val. Fl. 5.204>	tunc tibi, fecundi proles Iovis, orte nivali
<Val. Fl. 5.205>	Arcados axe deae, fluvio modo, Phasi, quieto
<Val. Fl. 5.206>	Palladiam patiare rate, nec dona nec arae
<Val. Fl. 5.207>	defuerint tellure mea; reverenda fluentis
<Val. Fl. 5.208>	effigies te, Phasi, manet, quam magnus Enipeus
<Val. Fl. 5.209>	et pater aurato quantus iacet Inachus antro.'
<Val. Fl. 5.210>	dixerat, atque illi dextra sine versa magistri
<Val. Fl. 5.211>	protinus in proram rediit ratis omine certo
<Val. Fl. 5.212>	fluminis os pontumque tuens. 'promittis ut ecce
<Val. Fl. 5.213>	utque vocas, revehemur' ait. sic deinde precatus
<Val. Fl. 5.214>	arma iubet celsa socios depromere puppe.
<Val. Fl. 5.215>	dona dehinc Bacchi casusque ut firmet in omnes
<Val. Fl. 5.216>	rapta Ceres, viridesque premunt longo ordine ripas.
<Val. Fl. 5.217>	Incipe nunc cantus alios, dea, visaque vobis
<Val. Fl. 5.218>	Thessalici da bella ducis. non mens mihi, non haec
<Val. Fl. 5.219>	ora satis. ventum ad furias infandaque natae
<Val. Fl. 5.220>	foedera et horrenda trepidam sub virgine puppem:
<Val. Fl. 5.221>	impia monstriferis surgunt iam proelia campis.
<Val. Fl. 5.222>	ante dolos, ante infidi tamen exsequar astus
<Val. Fl. 5.223>	Soligenae falli meriti meritique relinqui,
<Val. Fl. 5.224>	inde canens: Scythica senior iam Solis in urbe
<Val. Fl. 5.225>	fata laborati Phrixus compleverat aevi.
<Val. Fl. 5.226>	illius extremo sub funere mira repente
<Val. Fl. 5.227>	flamma poli magnoque aries apparuit astro
<Val. Fl. 5.228>	aequora cuncta movens. at vellera Martis in umbra
<Val. Fl. 5.229>	ipse sui Phrixus monumentum insigne pericli
<Val. Fl. 5.230>	liquerat ardenti quercum complexa metallo.
<Val. Fl. 5.231>	quondam etiam tacitae visus per tempora noctis
<Val. Fl. 5.232>	effigie vasta, socerumque exterruit ingens
<Val. Fl. 5.233>	prodita vox: 'o qui patria tellure fugatum
<Val. Fl. 5.234>	quaerentemque domos his me considere passus
<Val. Fl. 5.235>	sedibus, oblata generum mox prole petisti,
<Val. Fl. 5.236>	tunc tibi regnorum labes luctusque supersunt,
<Val. Fl. 5.237>	rapta soporato fuerint cum vellera luco.
<Val. Fl. 5.238>	praeterea infernae quae nunc sacrata Dianae
<Val. Fl. 5.239>	fert castos Medea choros quemcumque procorum
<Val. Fl. 5.240>	pacta petat maneat regnis neu virgo paternis.'
<Val. Fl. 5.241>	dixit et admota pariter fatalia visus
<Val. Fl. 5.242>	tradere terga manu: tum falso fusus ab auro
<Val. Fl. 5.243>	currere per summi fulgor laquearia tecti.
<Val. Fl. 5.244>	membra toris rapit ille tremens patriumque precatur
<Val. Fl. 5.245>	numen et eoo surgentes litore currus:
<Val. Fl. 5.246>	'haec tibi fatorum, genitor, tutela meorum,
<Val. Fl. 5.247>	omnituens: tua nunc terris, tua lumina toto
<Val. Fl. 5.248>	sparge mari; seu nostra dolos molitur opertos
<Val. Fl. 5.249>	sive externa manus, primus mihi nuntius esto.
<Val. Fl. 5.250>	tu quoque, sacrata rutilant cui vellera quercu,
<Val. Fl. 5.251>	excubias, Gradive, tene; praesentia luco
<Val. Fl. 5.252>	arma tubaeque sonent, vox et tua noctibus exstet.'
<Val. Fl. 5.253>	vix ea, Caucaseis cum lapsus montibus anguis,
<Val. Fl. 5.254>	haud sine mente dei, spiris nemus omne refusis
<Val. Fl. 5.255>	implicuit Graiumque procul respexit ad orbem.
<Val. Fl. 5.256>	ergo omnes prohibere minas praedictaque Phrixi
<Val. Fl. 5.257>	invigilat, plena necdum Medea iuventa
<Val. Fl. 5.258>	adnuitur thalamis Albani virgo tyranni.
<Val. Fl. 5.259>	Interea auguriis monstrisque minacibus urbem
<Val. Fl. 5.260>	territat ante monens semper deus et data seri
<Val. Fl. 5.261>	signa mali; reddi iubet exitiale sacerdos
<Val. Fl. 5.262>	vellus et Haemoniis infaustum mittere terris.
<Val. Fl. 5.263>	contra Sole satus Phrixi praecepta volutans
<Val. Fl. 5.264>	aegro corde negat, nec vulgi cura tyranno,
<Val. Fl. 5.265>	dum sua sit modo tuta salus. tunc ordine regi
<Val. Fl. 5.266>	proximus et frater materno sanguine Perses
<Val. Fl. 5.267>	increpitare virum; sequitur duce turba reperto.
<Val. Fl. 5.268>	ille furens ira solio se proripit alto
<Val. Fl. 5.269>	praecipitatque patres ipsumque ut talibus ausis
<Val. Fl. 5.270>	spem sibi iam rerum vulgi levitate serentem
<Val. Fl. 5.271>	ense petit. rapit inde fugam crudelia Perses
<Val. Fl. 5.272>	signa gerens omnemque quatit rumoribus arcton.
<Val. Fl. 5.273>	iamque aderat magnis regum cum milibus urbi,
<Val. Fl. 5.274>	primaque in adversos frustratus proelia muros
<Val. Fl. 5.275>	constiterat. datus et sociis utrimque cremandis
<Val. Fl. 5.276>	ille dies alterque dies, cum Marte remisso
<Val. Fl. 5.277>	debitus Aeaeis dux Thessalus adpulit oris.
<Val. Fl. 5.278>	Nox hominum genus et duros miserata labores
<Val. Fl. 5.279>	rettulerat fessis optata silentia terris.
<Val. Fl. 5.280>	at Iuno et summi virgo Iovis intima secum
<Val. Fl. 5.281>	consilia et varias sociabant pectore curas.
<Val. Fl. 5.282>	virgo prior 'magna pariter quos mole petamus,
<Val. Fl. 5.283>	cernis' ait 'Colchos habeant quae proelia, quique
<Val. Fl. 5.284>	nunc status. hinc Perses, illinc non viribus aequis
<Val. Fl. 5.285>	apparat Aeetes aciem. quibus addimur armis?'
<Val. Fl. 5.286>	cui Iuno 'dimitte metus, ne proelia forte
<Val. Fl. 5.287>	hinc tibi grata negem: manet aegida sudor
<Val. Fl. 5.288>	et nostros iam sudor equos. stat pectore fixum
<Val. Fl. 5.289>	Aeetae sociare manus. scio perfida regis
<Val. Fl. 5.290>	corda quidem; nullos Minyis exsolvet honores.
<Val. Fl. 5.291>	verum alios tunc ipsa dolos, alia orsa movebo.'
<Val. Fl. 5.292>	'sint, precor, haec; tua namque mihi comitanda potestas'
<Val. Fl. 5.293>	Pallas ait, 'liceat Grais ut reddere terris
<Val. Fl. 5.294>	Aesonium caput et puppem, quam struximus ipsae,
<Val. Fl. 5.295>	iactatam tandem nostro componere caelo.'
<Val. Fl. 5.296>	Talia tunc hominum superi pro laude movebant.
<Val. Fl. 5.297>	tristior at numquam tantove paventibus ulla
<Val. Fl. 5.298>	nox Minyis egesta metu; nil quippe reperto
<Val. Fl. 5.299>	Phaside, nil domitis actum Symplegados undis,
<Val. Fl. 5.300>	cunctaque adhuc, magni veniant dum regis ad urbem,
<Val. Fl. 5.301>	ambigua et dubia rerum pendentia summa.
<Val. Fl. 5.302>	praecipue Aesoniden varios incerta per aestus
<Val. Fl. 5.303>	mens rapit undantem curis ac multa moventem.
<Val. Fl. 5.304>	qualiter ex alta cum Iuppiter arce coruscat,
<Val. Fl. 5.305>	Pliadas ille movens mixtumque sonoribus imbrem
<Val. Fl. 5.306>	horriferamve nivem, canis ubi tollitur omnis
<Val. Fl. 5.307>	campus aquis, aut sanguinei magna ostia belli
<Val. Fl. 5.308>	aut alios duris fatorum gentibus ortus:
<Val. Fl. 5.309>	sic tum diversis hinc atque hinc motibus anceps
<Val. Fl. 5.310>	pectora dux crebro gemitu quatit, optat et almum
<Val. Fl. 5.311>	iam iubar et certi tandem discriminis horas.
<Val. Fl. 5.312>	tunc defixa solo coetuque intenta silenti
<Val. Fl. 5.313>	versus ad ora virum 'quod primum ingentibus ausis
<Val. Fl. 5.314>	optavistis' ait 'veterumque quod horruit aetas,
<Val. Fl. 5.315>	adsumus en tantumque fretis enavimus orbem.
<Val. Fl. 5.316>	nec pelagi nos mille viae nec fama fefellit
<Val. Fl. 5.317>	Soligenam Aeeten media regnare sub arcto.
<Val. Fl. 5.318>	ergo ubi lux altum sparget mare, tecta petenda
<Val. Fl. 5.319>	urbis et ignoti mens experienda tyranni.
<Val. Fl. 5.320>	adnuet ipse, reor, neque inexorabile certe
<Val. Fl. 5.321>	quod petimus. sin vero preces et dicta superbus
<Val. Fl. 5.322>	respuerit, iam nunc animos firmate repulsae,
<Val. Fl. 5.323>	quaque via patriis referamus vellera terris,
<Val. Fl. 5.324>	stet potius: rebus semper pudor absit in artis.'
<Val. Fl. 5.325>	dixerat et Scythicam qui se comitentur ad urbem
<Val. Fl. 5.326>	sorte petit, numeroque novem ducuntur ab omni.
<Val. Fl. 5.327>	inde viam qua Circaei plaga proxima campi
<Val. Fl. 5.328>	corripiunt regemque petunt iam luce reducta.
<Val. Fl. 5.329>	Forte deum variis per noctem territa monstris
<Val. Fl. 5.330>	senserat ut pulsas tandem Medea tenebras,
<Val. Fl. 5.331>	rapta toris primi iubar ad placabile Phoebi
<Val. Fl. 5.332>	ibat et horrendas lustrantia flumina noctes.
<Val. Fl. 5.333>	namque soporatos tacitis in sedibus artus
<Val. Fl. 5.334>	dum premit alta quies nullaeque in virgine curae,
<Val. Fl. 5.335>	visa pavens castis Hecates excedere lucis;
<Val. Fl. 5.336>	dumque pii petit ora patris, stetit arduus inter
<Val. Fl. 5.337>	pontus, et ingenti circum stupefacta profundo,
<Val. Fl. 5.338>	fratre tamen conante sequi. mox stare paventes
<Val. Fl. 5.339>	viderat intenta pueros nece seque trementum
<Val. Fl. 5.340>	spargere caede manus et lumina rumpere fletu.
<Val. Fl. 5.341>	his turbata minis fluvios ripamque petebat
<Val. Fl. 5.342>	phasidis aequali Scythidum comitante caterva.
<Val. Fl. 5.343>	florea per verni qualis iuga duxit Hymetti
<Val. Fl. 5.344>	aut Sicula sub rupe choros hinc gressibus haerens
<Val. Fl. 5.345>	Pallados hinc carae Proserpina iuncta Dianae,
<Val. Fl. 5.346>	altior ac nulla comitum certante, prius quam
<Val. Fl. 5.347>	palluit et viso pulsus decor omnis Averno:
<Val. Fl. 5.348>	talis et in vittis geminae cum lumine taedae
<Val. Fl. 5.349>	Colchis erat nondum miseros exosa parentes.
<Val. Fl. 5.350>	ut procul extremi gelidis a fluminis undis
<Val. Fl. 5.351>	prima viros tacito vidit procedere passu,
<Val. Fl. 5.352>	substitit ac maesto nutricem adfata timore est:
<Val. Fl. 5.353>	'quae manus haec, certo ceu me petat agmine, mater,
<Val. Fl. 5.354>	advenit haud armis, haud umquam cognita cultu?
<Val. Fl. 5.355>	quaere fugam, precor, et tutos circumspice saltss'
<Val. Fl. 5.356>	audit virginei custos grandaeva pudoris
<Val. Fl. 5.357>	Henioche, cultus primi cui creditus aevi;
<Val. Fl. 5.358>	tum trepidam dictis firmans hortatur alumnam:
<Val. Fl. 5.359>	'non tibi ab hoste minae nec vis' ait 'ulla propinquat
<Val. Fl. 5.360>	nec metus; externo iam flanimea murice cerno
<Val. Fl. 5.361>	tegmina, iam vittas frondemque inbellis olivae.
<Val. Fl. 5.362>	Graius adest, Graio sic cuncta simillima Phrixo.'
<Val. Fl. 5.363>	Sic ait. at Iuno, pulchrum longissima quando
<Val. Fl. 5.364>	robur cura ducis magnique edere labores,
<Val. Fl. 5.365>	mole nova et roseae perfudit luce iuventae.
<Val. Fl. 5.366>	iam Talaum iamque Ampyciden astroque comantes
<Val. Fl. 5.367>	Tyndaridas ipse egregio supereminet ore:
<Val. Fl. 5.368>	non secus autumno quam cum magis asperat ignes
<Val. Fl. 5.369>	Sirius et saevo cum nox accenditur auro
<Val. Fl. 5.370>	luciferas crinita faces, hebet Areas et ingens
<Val. Fl. 5.371>	Iuppiter; ast ilium tanto non gliscere caelo
<Val. Fl. 5.372>	vellet ager, vellent calidis iam fontibus amnes.
<Val. Fl. 5.373>	regina, attonito quamquam pavor ore silentem
<Val. Fl. 5.374>	exanimet, mirata tamen paulumque reductis
<Val. Fl. 5.375>	passibus in solo stupuit duce. nec minus inter
<Val. Fl. 5.376>	ille tot ignoti socias gregis haeret in una
<Val. Fl. 5.377>	defixus sentitque ducem dominamque catervae.
<Val. Fl. 5.378>	'si dea, si magni decus huc ades' inquit 'Olympi,
<Val. Fl. 5.379>	has ego credo faces, haec virginis ora Dianae,
<Val. Fl. 5.380>	teque renodatam pharetris ac pace fruentem
<Val. Fl. 5.381>	ad sua Caucaseae producunt flumina Nymphae.
<Val. Fl. 5.382>	si domus in terris atque hinc tibi gentis origo,
<Val. Fl. 5.383>	felix prole parens, olimque beatior ille,
<Val. Fl. 5.384>	qui tulerit longis et te sibi iunxerit annis.
<Val. Fl. 5.385>	sed fer opem, regina, viris. nos hospita pubes
<Val. Fl. 5.386>	advehimur, Graium proceres tua tecta petentes.
<Val. Fl. 5.387>	duc, precor, ad vestri quicumque est ora tyranni
<Val. Fl. 5.388>	ac tu prima doce fandi tempusque modumque;
<Val. Fl. 5.389>	nam mihi sollicito deus ignaroque locorum
<Val. Fl. 5.390>	te dedit; in te animos atque omnia nostra repono.'
<Val. Fl. 5.391>	Dixit et opperiens trepidam stetit. illa parumper
<Val. Fl. 5.392>	virgineo cunctata metu sic orsa vicissim:
<Val. Fl. 5.393>	'quem petis Aeeten, genitor meus, ipsaque iuxta
<Val. Fl. 5.394>	moenia, si vivos possis discernere calles:
<Val. Fl. 5.395>	hac adeo duce ferte gradus; ingentia namque
<Val. Fl. 5.396>	castra alios aditus atque impius obsidet hostis.'
<Val. Fl. 5.397>	dixerat haec patriumque viam detorquet ad amnem,
<Val. Fl. 5.398>	sacraque terrificae supplex movet inrita Nocti.
<Val. Fl. 5.399>	Ille autem inceptum famula duce protinus urget
<Val. Fl. 5.400>	aere saeptus iter, patitur nec regia cerni
<Val. Fl. 5.401>	Iuno virum, prior Aeetae ne nuntius adsit.
<Val. Fl. 5.402>	iamque inerat populo mediaeque incognitus urbi,
<Val. Fl. 5.403>	cum comes orsa loqui. 'Phoebi genitoris ad aras
<Val. Fl. 5.404>	ventum' ait. 'huc adytis iam se de more paternis
<Val. Fl. 5.405>	rex feret; hic proceres audit populosque precantes
<Val. Fl. 5.406>	adloquiis facilis: praesens pater admonet aequi.'
<Val. Fl. 5.407>	Dixerat. ast illi propere monstrata capessunt
<Val. Fl. 5.408>	limina. non aliter, quam si radiantis adirent
<Val. Fl. 5.409>	ora dei verasque aeterni luminis arces:
<Val. Fl. 5.410>	tale iubar per tecta micat. stat ferreus Atlans
<Val. Fl. 5.411>	Oceano, genibusque tumens infringitur unda;
<Val. Fl. 5.412>	at medii per terga senis rapit ipse nitentes
<Val. Fl. 5.413>	altus equos curvoque diem subtexit Olympo;
<Val. Fl. 5.414>	pone rota breviore soror densaeque sequuntur
<Val. Fl. 5.415>	Pliades et madidis rorantes crinibus ignes.
<Val. Fl. 5.416>	nec minus hinc varia dux laetus imagine templi
<Val. Fl. 5.417>	ad geminas fert ora fores cunabula gentis
<Val. Fl. 5.418>	Colchidos hic ortusque tuens: ut prima Sesostris
<Val. Fl. 5.419>	intulerit rex bella Getis, ut clade suorum
<Val. Fl. 5.420>	territus hos Thebas patriumque reducat ad amnem,
<Val. Fl. 5.421>	Phasidis hos imponat agris Colchosque vocari
<Val. Fl. 5.422>	imperet: Arsinoen illi tepidaeque requirunt
<Val. Fl. 5.423>	otia laeta Phari pinguemque sine imbribus annum
<Val. Fl. 5.424>	et iam Sarmaticis permutant carbasa bracis.
<Val. Fl. 5.425>	barbarus in patriis sectatur montibus Aean
<Val. Fl. 5.426>	Phasis amore furens: pavidas iacit illa pharetras
<Val. Fl. 5.427>	virgineo turbata metu discursibus et iam
<Val. Fl. 5.428>	deficit, ac volucri victam deus alligat unda.
<Val. Fl. 5.429>	flebant populeae iuvenem Phaethonta sorores,
<Val. Fl. 5.430>	ater et Eridani trepidum globus ibat in amnem;
<Val. Fl. 5.431>	at iuga vix Tethys sparsumque recolligit axem
<Val. Fl. 5.432>	et formidantem patrios Pyroenta dolores.
<Val. Fl. 5.433>	aurea quin etiam praesaga Mulciber arte
<Val. Fl. 5.434>	vellera venturosque olim caelarat Achivos:
<Val. Fl. 5.435>	texitur Argoa pinus Pagasaea securi,
<Val. Fl. 5.436>	iamque eadem remos, eadem dea flectit habenas;
<Val. Fl. 5.437>	ipsa subit nudaque vocat dux agmina dextra.
<Val. Fl. 5.438>	exoritur notus et toto ratis una profundo
<Val. Fl. 5.439>	cernitur; Odrysio gaudebant carmine phocae.
<Val. Fl. 5.440>	apparent trepidi per Phasidis ostia Colchi
<Val. Fl. 5.441>	clamantemque procul linquens regina parentem.
<Val. Fl. 5.442>	urbs erat hinc contra gemino circumflua ponto,
<Val. Fl. 5.443>	ludus ubi et cantus taedaeque in nocte iugales
<Val. Fl. 5.444>	regalique toro laetus gener: ille priorem
<Val. Fl. 5.445>	deserit; ultrices spectant a culmine Dirae.
<Val. Fl. 5.446>	deficit in thalamis turbataque paelice coniunx
<Val. Fl. 5.447>	pallam et gemmiferae donum exitiale coronae
<Val. Fl. 5.448>	apparat ante omnes secum dequesta labores.
<Val. Fl. 5.449>	munere quo patrias paelex ornatur ad aras
<Val. Fl. 5.450>	infelix, et iam rutilis correpta venenis
<Val. Fl. 5.451>	implicat igne domus. haec tum miracula Colchis
<Val. Fl. 5.452>	struxerat Ignipotens nondum noscentibus, ille
<Val. Fl. 5.453>	quis labor, aligeris aut quae secet anguibus auras
<Val. Fl. 5.454>	caede madens; odere tamen visusque reflectunt.
<Val. Fl. 5.455>	Quin idem Minyas operum defixerat error,
<Val. Fl. 5.456>	cum se Sole satus patriis penetralibus infert.
<Val. Fl. 5.457>	filius hunc iuxta primis Absyrtus in annis,
<Val. Fl. 5.458>	dignus avo quemque insontem meliora manerent.
<Val. Fl. 5.459>	tum gener Albanis Styrus qui advenerat oris,
<Val. Fl. 5.460>	distulerant sed bella toros; tum Phrontis et Argus
<Val. Fl. 5.461>	Aeolidae fraterque Melas, quos advena Phrixus
<Val. Fl. 5.462>	progenuit; pariterque levi Cytisorus in hasta.
<Val. Fl. 5.463>	post alii, quos praecipuo Titania tellus
<Val. Fl. 5.464>	legit honore patres, motique ad proelia reges.
<Val. Fl. 5.465>	admonet hie socios nebulamque erumpit Iason
<Val. Fl. 5.466>	sideris ora ferens; nova lux offusa Cytaeis.
<Val. Fl. 5.467>	conveniunt stipantque viros rogitantque, quid ausi,
<Val. Fl. 5.468>	quidve ferant. postquam primis inhiantia dictis
<Val. Fl. 5.469>	agmina suppressumque videt iam murmur Iason,
<Val. Fl. 5.470>	talia miranti propius tulit orsa tyranno:
<Val. Fl. 5.471>	'rex Hyperionide, quem per freta tanta petendum
<Val. Fl. 5.472>	caelicolae et prima dignum statuere carina,
<Val. Fl. 5.473>	siquando hic aliquam nostro satus orbe solebat
<Val. Fl. 5.474>	Thessaliam, siquos Phrixus memorare Pelasgos,
<Val. Fl. 5.475>	hi tibi tot casus, horrenda tot avia mensi
<Val. Fl. 5.476>	cernimur. ipse egomet proprio de sanguine Phrixi:
<Val. Fl. 5.477>	namque idem Cretheus ambobus et Aeolus auctor
<Val. Fl. 5.478>	cum Iove Neptunoque et cum Salmonide nympha.
<Val. Fl. 5.479>	me neque nune enses araeque egere paternae,
<Val. Fl. 5.480>	nec tua Thessalicis quamquam inclita nomina terris
<Val. Fl. 5.481>	sponte sequor. cui non iusso tot adire voluptas
<Val. Fl. 5.482>	monstra maris? cui Cyaneos intrare fragores?
<Val. Fl. 5.483>	sceptra tui toto Pelias sub lumine Phoebi
<Val. Fl. 5.484>	maxima sorte tenens totque ille gravantia clivos
<Val. Fl. 5.485>	oppida, tot vigili pulcherrima flumina cornu,
<Val. Fl. 5.486>	ille meum imperils urget caput, ille labores
<Val. Fl. 5.487>	dat varios, suus ut magnum rex spargit ab Argis
<Val. Fl. 5.488>	Alciden, Sthenelo ipse satus. tamen aspera regum
<Val. Fl. 5.489>	perpetimur iuga, nec melior parere recuso.
<Val. Fl. 5.490>	hic sibi me auratae pecudis quiscumque periclis
<Val. Fl. 5.491>	exuvias perferre iubet. tibi gratia nostri
<Val. Fl. 5.492>	sit, precor, haec meritique locus, quod iussa recepi
<Val. Fl. 5.493>	teque alium, quam quem Pelias speratque cupitque,
<Val. Fl. 5.494>	promisi et meliora tuae mihi foedera dextrae.
<Val. Fl. 5.495>	si petere hoc saevi statuissem sanguine belli,
<Val. Fl. 5.496>	Ossa dabat Pindusque rates quotque ante secuti
<Val. Fl. 5.497>	inde nec audacem Bacchum nec Persea reges.
<Val. Fl. 5.498>	sed me nuda fides sanctique potentia iusti
<Val. Fl. 5.499>	huc tulit ac medii sociatrix gratia Phrixi
<Val. Fl. 5.500>	iamque tibi nostra genti de stirpe nepotes.
<Val. Fl. 5.501>	nec tamen aut Phrygios reges aut arva furentis
<Val. Fl. 5.502>	Bebryciae spernendus adi: seu fraude petivit
<Val. Fl. 5.503>	seu quis honore meos, sua reddita dona deumque
<Val. Fl. 5.504>	nos genus atque ratem magnae sensere Minervae.
<Val. Fl. 5.505>	vix tandem longis quaesitam Colchida votis
<Val. Fl. 5.506>	contigimus, qualemque dabat te fama videmus
<Val. Fl. 5.507>	tu modo ne claros Minyis invideris actus.
<Val. Fl. 5.508>	non aliena peto terrisve indebita nostris,
<Val. Fl. 5.509>	siquis et in precibus vero locus, atque ea Phrixo
<Val. Fl. 5.510>	crede dari, Phrixum ad patrios ea ferre penates.
<Val. Fl. 5.511>	munera tu contra victum mihi vecta per aequor
<Val. Fl. 5.512>	accipe Taenarii chlamydem de sanguine aeni
<Val. Fl. 5.513>	frenaque et accinctum gemmis fulgentibus ensem:
<Val. Fl. 5.514>	hoc patrium decus, haec materni texta laboris,
<Val. Fl. 5.515>	his Lapithes adsuerat eques. da iungere dona,
<Val. Fl. 5.516>	da Scythicas sociare domos. sciat effera regis
<Val. Fl. 5.517>	ira mei, quem te horrifero sortitus in axe
<Val. Fl. 5.518>	Caucasus atque tuis quantum mitescat habenis.'
<Val. Fl. 5.519>	Talibus orantem vultu gravis ille minaci
<Val. Fl. 5.520>	iamdudum fremit et furiis ignescit opertis.
<Val. Fl. 5.521>	ceu tumet atque imo sub gurgite concipit austros
<Val. Fl. 5.522>	unda silens, trahit ex alto sic barbarus iras
<Val. Fl. 5.523>	et nunc ausa viri, nunc heu sua prodita Grais
<Val. Fl. 5.524>	regna fremit, quin et facili sibi mente receptum
<Val. Fl. 5.525>	iam Phrixum dolet et Scythiae periisse timores,
<Val. Fl. 5.526>	nunc quassat caput ac iuvenis spes ridet inanes,
<Val. Fl. 5.527>	quid vesanus agat, quod vellera poscat ab angue.
<Val. Fl. 5.528>	urit et antiquae memorem vox praescia sortis,
<Val. Fl. 5.529>	cur simul aut Persen illinc sibi moverit aut hinc
<Val. Fl. 5.530>	Thessalicam Fortuna ratem; num debitus ista
<Val. Fl. 5.531>	finis agat saevaeque petant iam vellera Parcae.
<Val. Fl. 5.532>	interea quoniam belli pugnaeque propinquae
<Val. Fl. 5.533>	cura prior, fingit placidis fera pectora dictis
<Val. Fl. 5.534>	reddit et haec: 'cuperem haut tali vos tempore tectis
<Val. Fl. 5.535>	advenisse meis, quo me gravis adsidet hostis.
<Val. Fl. 5.536>	frater enim (sceptri sic omnibus una cupido )
<Val. Fl. 5.537>	excidium parat et castris me ingentibus urget.
<Val. Fl. 5.538>	quare age cognatas primum defendite sedes,
<Val. Fl. 5.539>	nec decus oblati dimiseris advena belli;
<Val. Fl. 5.540>	namque virum trahit ipse chalybs. tum vellera victor,
<Val. Fl. 5.541>	tum meritis nee sola dabo.' contra inscius astus
<Val. Fl. 5.542>	'ergo nec hic nostris derat labor arduus actis'
<Val. Fl. 5.543>	excipit Aesonides 'et ceu nihil aequore passis
<Val. Fl. 5.544>	additus iste dies? veniant super haec quoque fato
<Val. Fl. 5.545>	bella meo. non hunc parva mihi caede dolorem
<Val. Fl. 5.546>	quasque dedit luet ille moras.' tum Castora mittit,
<Val. Fl. 5.547>	qui ferat Aeaei sociis responsa tyranni.
<Val. Fl. 5.548>	acribus ast illos curis mora saeva trahebat,
<Val. Fl. 5.549>	ac simul ut medio viderunt Castora campo,
<Val. Fl. 5.550>	crebrior incussit mentem pavor. 'o Iovis alma
<Val. Fl. 5.551>	progenies, fare, an patriam spes ulla videndi,
<Val. Fl. 5.552>	fare' omnes. ille in mediis sic orsus Achivis:
<Val. Fl. 5.553>	'nec ferus Aeetes, ut fama, nec aurea nobis
<Val. Fl. 5.554>	terga negat; bello interea sed pressus iniquo
<Val. Fl. 5.555>	auxilium petit; armatos dux protinus omnes
<Val. Fl. 5.556>	adcelerare iubet; longo nam tuta recessu
<Val. Fl. 5.557>	puppis et adposita fluvius defenditur urbe.'
<Val. Fl. 5.558>	Haud mora: prosiliunt, quos nec Riphaea iuventus,
<Val. Fl. 5.559>	quos nec Hiber aut tota suis Aurora pharetris
<Val. Fl. 5.560>	sustineat. stetit explicito prius agmine pubes,
<Val. Fl. 5.561>	expertique simul, si tela artusque sequantur.
<Val. Fl. 5.562>	nec quisquam freta nec patrias iam respicit urbes,
<Val. Fl. 5.563>	sed magis ad praesens itur decus. incita cristas
<Val. Fl. 5.564>	aura quatit, variis floret via discolor armis,
<Val. Fl. 5.565>	qualis ab Oceano nitidum chorus aethera vestit,
<Val. Fl. 5.566>	qualibus adsurgens nox aurea cingitur astris.
<Val. Fl. 5.567>	illos Sole satus tacita maestissimus ira
<Val. Fl. 5.568>	miratur temere adsumptos, nec talia mallet
<Val. Fl. 5.569>	robora, quam medios hostem subiisse penates.
<Val. Fl. 5.570>	interea laeto patitur convivia cultu
<Val. Fl. 5.571>	et iuxta Aesoniden magno cratere lacessit
<Val. Fl. 5.572>	nunc sibi monstrantem natos Iovis oraque iuxta
<Val. Fl. 5.573>	Aeacidum, nunc ingentis Calydonos alumnos;
<Val. Fl. 5.574>	audit et Alciden infando errore relictum
<Val. Fl. 5.575>	defletosque duces terraeque marisque labores.
<Val. Fl. 5.576>	ipse autem tantis concita furoribus arma
<Val. Fl. 5.577>	expetit Aesonides et amicos ordine reges:
<Val. Fl. 5.578>	'quis procul ille virum, nodis quem balteus asper
<Val. Fl. 5.579>	subligat et stricto stat proximus armiger arcu,
<Val. Fl. 5.580>	ceu pugnam paret et positas confundere mensas?'
<Val. Fl. 5.581>	contra flammigeri proles Perseia Solis
<Val. Fl. 5.582>	'quem rogitas, Carmeius' ait; 'mos comminus arma
<Val. Fl. 5.583>	semper habere viro, semper meminisse pharetrae.
<Val. Fl. 5.584>	quid Latagum, quid si amnigenam mirere Choaspen?
<Val. Fl. 5.585>	bellatoris equi potantem cerne cruores;
<Val. Fl. 5.586>	nec tamen immissis hic segnior ibit habenis.'
<Val. Fl. 5.587>	'illum' ait Aesonides 'pariter refer, horrida signis
<Val. Fl. 5.588>	cui chlamys et multa spirat coma flexilis aura.'
<Val. Fl. 5.589>	respicit Aeetes atque hunc quoque nomine reddit:
<Val. Fl. 5.590>	'dives Aron; croceos sic illius omnis odores
<Val. Fl. 5.591>	iactat eques, cunctis sic est coma culta maniplis:
<Val. Fl. 5.592>	sed ne sperne virum et comptis diffide capillis.
<Val. Fl. 5.593>	Campesus hic spoliis in tigridis. ille profundo
<Val. Fl. 5.594>	incumbens Odrussa mero; vide lata comantem
<Val. Fl. 5.595>	pectora et ingenti turbantem pocula barba.'
<Val. Fl. 5.596>	hic et Iaxarten dictis stupet hospes acerbis
<Val. Fl. 5.597>	immodicum linguaque gravem, cui multa minanti
<Val. Fl. 5.598>	non superum, non praesentis reverentia belli.
<Val. Fl. 5.599>	contra autem Aeetes 'non frustra magna superbo
<Val. Fl. 5.600>	dicta volant' ait, 'et vocem paria arma secuntur,
<Val. Fl. 5.601>	nec requies, quin Marte diem noctemque fatiget;
<Val. Fl. 5.602>	atque ubi Riphaea stupuerunt flumina bruma,
<Val. Fl. 5.603>	iam pavidi cum prole Getae, iam pervigil ilium
<Val. Fl. 5.604>	Medus et oppositis exspectat Hiberia claustris.
<Val. Fl. 5.605>	hos autem quae quemque manus, quae signa sequantur,
<Val. Fl. 5.606>	si memorem, prius umentem lux solverit umbram.
<Val. Fl. 5.607>	cras acies atque illa ducum eras regna videbis
<Val. Fl. 5.608>	dissona, saxiferae surgat quibus imber habenae,
<Val. Fl. 5.609>	quae iaculo gens apta levi, quae picta pharetris
<Val. Fl. 5.610>	venerit. ingentes animo iam prospice campos,
<Val. Fl. 5.611>	atque hanc alipedi pulsantem corpora curru
<Val. Fl. 5.612>	Euryalen, quibus exsultet Mavortia turmis
<Val. Fl. 5.613>	et quantum elata valeat peltata securi,
<Val. Fl. 5.614>	cara mihi et veras inter non ultima natas.'
<Val. Fl. 5.615>	fatur et occiduo libat cratera parenti.
<Val. Fl. 5.616>	quisque suis tum vota deis et pocula fundit,
<Val. Fl. 5.617>	dent aciem, dent belligeros superare labores.
<Val. Fl. 5.618>	Ecce autem Geticis veniens Gradivus ab antris
<Val. Fl. 5.619>	ingentemque trahens arctoa per aequora nubem
<Val. Fl. 5.620>	aspicit Aeaea Minyas stupefactus in urbe
<Val. Fl. 5.621>	ambitumque senem promissaque vellera puppi
<Val. Fl. 5.622>	Thessalicae. citus ad summi stellantia patris
<Val. Fl. 5.623>	tecta ruit questuque Iovem testatur acerbo:
<Val. Fl. 5.624>	'quae studiis, rex magne, quies? iam mutua divi
<Val. Fl. 5.625>	exitia in solos hominum molimur honores,
<Val. Fl. 5.626>	teque ea cuncta iuvant, rabidam qui Pallada caelo
<Val. Fl. 5.627>	non abigis neque femineis ius obicis ausis.
<Val. Fl. 5.628>	non queror, exstructa quod vexerit ipsa carina
<Val. Fl. 5.629>	vellera sacra meis sperantem avertere lucis,
<Val. Fl. 5.630>	quodque palam tutata viros: sic cetera pergat,
<Val. Fl. 5.631>	si valet. insidiis quid nunc fallacibus ambit,
<Val. Fl. 5.632>	nostra ut Phrixeo spolientur templa metallo?
<Val. Fl. 5.633>	non opus auxilio Colchis nec foedere vestro:
<Val. Fl. 5.634>	et Persen simul et Minyas deposcimus hostes.
<Val. Fl. 5.635>	quin age - quid tantae coeunt in proelia gentes?
<Val. Fl. 5.636>	quid tuus Aesonides? - imus nos, protinus imus
<Val. Fl. 5.637>	in nemus auriferum et sumptis decernimus armis?
<Val. Fl. 5.638>	vel tu sola polo tacitis inopina tenebris
<Val. Fl. 5.639>	labere: quantus ibi deus experiere nec illas
<Val. Fl. 5.640>	adstiteris impune trabes. an Martia templa
<Val. Fl. 5.641>	intemeranda minus, tantum mihi lucus et agger
<Val. Fl. 5.642>	quod rudis et sola colimur si gentibus umbra?
<Val. Fl. 5.643>	est amor et rerum cunctis tutela suarum,
<Val. Fl. 5.644>	et tibi, magne pater, terris donaria certant:
<Val. Fl. 5.645>	est honor his etiam lucis. ego cara Mycenes
<Val. Fl. 5.646>	culmina, virgineas praeder si Cecropis arces,
<Val. Fl. 5.647>	iam coniunx, iam te gemitu lacrimisque tenebit
<Val. Fl. 5.648>	nata querens. metuant ergo nec talia possint.'
<Val. Fl. 5.649>	Non tulit haec animis, quin longa silentia Pallas
<Val. Fl. 5.650>	rumperet inridens strepitumque minasque Gradivi.
<Val. Fl. 5.651>	'non tibi Aloidae, quibus haec fera murmura iactes,
<Val. Fl. 5.652>	non Lapithae, sed Pallas' ait; 'neque ego aegide digna,
<Val. Fl. 5.653>	nec vocer ulterius proles Iovis, excidat iste
<Val. Fl. 5.654>	ni tibi corde tumor: lituos miser armaque faxo
<Val. Fl. 5.655>	oderis et primis adimam tua nomina bellis.
<Val. Fl. 5.656>	quin simili matrem demens gravitate secutus;
<Val. Fl. 5.657>	digna quidem, monstrum superis quae tale crearit.
<Val. Fl. 5.658>	quod tamen adgressae scelus aut quo crimine sontes,
<Val. Fl. 5.659>	si iuvenem, qui iussa sui tam dira tyranni
<Val. Fl. 5.660>	impavidus maria et nondum qui nota subibat,
<Val. Fl. 5.661>	iuvimus et magnis aliquam spem movimus ausis?
<Val. Fl. 5.662>	an nullas praeferre preces nec foedera regis
<Val. Fl. 5.663>	ulla sequi, caeca sed cuncta impellere pugna
<Val. Fl. 5.664>	debuimus? sic Thraces agunt, sic turbidus iste,
<Val. Fl. 5.665>	siqua petit. cuperem haec etiam nunc bella remitti
<Val. Fl. 5.666>	nec socias armare manus. da vellera, rector,
<Val. Fl. 5.667>	et medio nos cerne mari. quod sin ea Mavors
<Val. Fl. 5.668>	abnegat et solus nostris sudoribus obstat,
<Val. Fl. 5.669>	ibimus indecores frustraque tot aequora vectae?
<Val. Fl. 5.670>	faxo aliqua et nequeat.' sic femina. coepelat ardens
<Val. Fl. 5.671>	hic iterum alternis Mavors insurgere dictis.
<Val. Fl. 5.672>	excipit hinc contra pater et sic voce coercet:
<Val. Fl. 5.673>	'quid vesane fremis? cum vos iam paenitet acti
<Val. Fl. 5.674>	peccatumque satis, tunc ad mea iura venitis.
<Val. Fl. 5.675>	quolibet ista modo, quacumque impellite pugna,
<Val. Fl. 5.676>	quae coepistis, habent quoniam sua fata furores.
<Val. Fl. 5.677>	te tamen hoc, coniunx, et te, mea nata, monebo:
<Val. Fl. 5.678>	sit Persen pepulisse satis, nec vana retentet
<Val. Fl. 5.679>	spes Minyas finemve velint imponere bello.
<Val. Fl. 5.680>	ilium etenim talis rerum manet, accipite, ordo:
<Val. Fl. 5.681>	victa retro nunc castra dabit bellumque remittet
<Val. Fl. 5.682>	territus adventu ducis et virtute Pelasgi:
<Val. Fl. 5.683>	mox ubi Thessalicis referent hos flamina terris,
<Val. Fl. 5.684>	tunc aderit victorque domos et sceptra tenebit,
<Val. Fl. 5.685>	done et Aeeten inopis post longa senectae
<Val. Fl. 5.686>	exilia heu magnis quantumlibet impia fatis
<Val. Fl. 5.687>	nata iuvet Graiusque nepos in regna reponat.
<Val. Fl. 5.688>	hic labor amborumque haec sunt discrimina fratrum.
<Val. Fl. 5.689>	vadite et adversis, ut quis volet, inruat armis.'
<Val. Fl. 5.690>	Dixerat. instaurat mensas pacemque reducit,
<Val. Fl. 5.691>	et iam sidereo noctem demittit Olympo.
<Val. Fl. 5.692>	tunc adsuetus adest Phlegraeas reddere pugnas
<Val. Fl. 5.693>	Musarum chorus et citharae pulsator Apollo,
<Val. Fl. 5.694>	fertque gravem Phrygius circum cratera minister.
<Val. Fl. 5.695>	surgitur in somnos seque ad sua limina flectunt.
<Val. Fl. 6.1>	At vigil isdem ardet furiis Gradivus et acri
<Val. Fl. 6.2>	corde tumet nec quas acies, quae castra sequatur,
<Val. Fl. 6.3>	invenit; ire placet tandem praesensque tueri,
<Val. Fl. 6.4>	sternere si Minyas magnoque rependere luctu
<Val. Fl. 6.5>	regis pacta queat Graiamque absumere puppem.
<Val. Fl. 6.6>	impulit hinc currus, monstrum inrevocabile belli
<Val. Fl. 6.7>	concutiens, Scythiaeque super tentoria sistit.
<Val. Fl. 6.8>	protinus e castris fugit sopor: excita tela,
<Val. Fl. 6.9>	turbatique coire duces; hos insuper ingens
<Val. Fl. 6.10>	fama movet, rate quae sacra vulgabat Achivos
<Val. Fl. 6.11>	advenisse sui repetentes vellera Phrixi,
<Val. Fl. 6.12>	quos malus hospitio iunctaque ad foedera dextra
<Val. Fl. 6.13>	luserit Aeetes atque in sua traxerit arma.
<Val. Fl. 6.14>	Ergo, consiliis dum nox vacat alta movendis,
<Val. Fl. 6.15>	legatos placet ire duces, mandataque Perses
<Val. Fl. 6.16>	edocet, adfari Minyas fraudemque tyranni
<Val. Fl. 6.17>	ut moneant. quinam hinc animos averterit error?
<Val. Fl. 6.18>	se primum Haemoniis hortatum ea vellera terris
<Val. Fl. 6.19>	reddere et exuvias pecudis dimittere sacrae:
<Val. Fl. 6.20>	hinc odium et tanti venisse exordia belli.
<Val. Fl. 6.21>	quin potius dextramque suam suaque arma sequantur,
<Val. Fl. 6.22>	aut remeent; neque enim Aeetae promissa fidenque
<Val. Fl. 6.23>	esse loco; abstineant alienae sanguine pugnae.
<Val. Fl. 6.24>	non illos ideo tanti venisse labores
<Val. Fl. 6.25>	per maris. ignotis quid opus concurrere nec quos
<Val. Fl. 6.26>	oderis? haec medio Perses dum tempore mandat,
<Val. Fl. 6.27>	aureus effulsit campis rubor, armaque et acres
<Val. Fl. 6.28>	sponte sua strepuere tubae. Mars saevus ab altis
<Val. Fl. 6.29>	'hostis io' conclamat equis, 'agite ite, propinquat',
<Val. Fl. 6.30>	ac simul hinc Colchos, hinc fundit in aequora Persen.
<Val. Fl. 6.31>	tunc gens quaeque suis commisit proelia telis,
<Val. Fl. 6.32>	voxque dei pariter pugnas audita per omnes.
<Val. Fl. 6.33>	Hinc age Riphaeo quos videris orbe furores,
<Val. Fl. 6.34>	Musa, mone, quanto Scythiam molimine Perses
<Val. Fl. 6.35>	concierit, quis fretus equis per bella virisque.
<Val. Fl. 6.36>	verum ego nec numero memorem nec nomine cunctos
<Val. Fl. 6.37>	mile vel ora movens; neque enim plaga gentibus ulla
<Val. Fl. 6.38>	ditior: aeterno quamnquam Maeotia pubes
<Val. Fl. 6.39>	Marte cadat, pingui numquam tamen ubere defit,
<Val. Fl. 6.40>	quod geminas arctos magnumque quod impleat anguem.
<Val. Fl. 6.41>	ergo duces solasque, deae, mihi promite gentes.
<Val. Fl. 6.42>	Miserat ardentes, mox ipse secutus, Alanos
<Val. Fl. 6.43>	Heniochosque truces iam pridem infensus Anausis,
<Val. Fl. 6.44>	pacta quod Albano coniunx Medea tyranno,
<Val. Fl. 6.45>	nescius heu, quanti thalamos ascendere monstri
<Val. Fl. 6.46>	arserit atque urbes maneat qui terror Achaeas.
<Val. Fl. 6.47>	gratior ipse deis orbaque beatior aula.
<Val. Fl. 6.48>	proxima Bisaltae legio ductorque Colaxes,
<Val. Fl. 6.49>	sanguis et ipse deum, Scythicis quem Iuppiter oris
<Val. Fl. 6.50>	progenuit viridem Myracen Tibisenaque iuxta
<Val. Fl. 6.51>	ostia, semifero (dignum si credere) captus
<Val. Fl. 6.52>	corpore, nec nymphae geminos exhorruit angues.
<Val. Fl. 6.53>	cuncta phalanx insigne Iovis caelataque gestat
<Val. Fl. 6.54>	tegmina disperses trifidis ardoribus ignes;
<Val. Fl. 6.55>	nec primus radios, miles Romane, corusci
<Val. Fl. 6.56>	fulminis et rutilas scutis diffuderis alas.
<Val. Fl. 6.57>	insuper auratos collegerat ipse dracones,
<Val. Fl. 6.58>	matris Horae specimen, linguisque adversus utrimque
<Val. Fl. 6.59>	congruit et tereti serpens dat vulnera gemmae.
<Val. Fl. 6.60>	tertius unanimis veniens cum milibus Auchus
<Val. Fl. 6.61>	Cimmerias ostentat opes, cui candidus olim
<Val. Fl. 6.62>	crinis inest, natale decus; dat longior aetas
<Val. Fl. 6.63>	iam spatium; triplici percurrens tempora nodo
<Val. Fl. 6.64>	demittit sacro geminas a vertice vittas.
<Val. Fl. 6.65>	Datin Achaemeniae gravior de vulnere pugnae
<Val. Fl. 6.66>	misit in arma Daraps, acies quem Martia circum
<Val. Fl. 6.67>	Gangaridum, potaque Gerus quos efferat unda,
<Val. Fl. 6.68>	quique lacum cinxere Bycen. non defuit Anxur,
<Val. Fl. 6.69>	non Rhadalo cum fratre Sidon, Acesinaque laevo
<Val. Fl. 6.70>	omine fatidicae Phrixus movet agmina cervae.
<Val. Fl. 6.71>	ipsa comes, saetis fulgens et cornibus aureis,
<Val. Fl. 6.72>	ante aciem celsi vehitur gestamine conti
<Val. Fl. 6.73>	maesta nec in saevae lucos reditura Dianae.
<Val. Fl. 6.74>	movit et Hylaea supplex cum gente Syenen
<Val. Fl. 6.75>	impia germani praetentans volnera Perses.
<Val. Fl. 6.76>	densior haut usquam nec celsior extulit ullas
<Val. Fl. 6.77>	silva trabes, fessaeque prius rediere sagittae
<Val. Fl. 6.78>	quin et ab Hyrcanis Titanius expulit antris
<Val. Fl. 6.79>	Cyris in arma viros, plaustrisque ad proelia cunctas
<Val. Fl. 6.80>	Coelaletae traxere manus; ibi sutilis illis
<Val. Fl. 6.81>	est domus et crudo residens sub vellere coniunx
<Val. Fl. 6.82>	et puer e primo torquens temone cateias.
<Val. Fl. 6.83>	linquitur abruptus pelago Tyra, linquitur et mons
<Val. Fl. 6.84>	Ambenus et gelidis pollens Ophiusa venenis.
<Val. Fl. 6.85>	degeneresque ruunt Sindi glomerantque paterno
<Val. Fl. 6.86>	crimine nunc etiam metuentes verbera turmas.
<Val. Fl. 6.87>	hos super aeratam Phalces agit aequore nubem
<Val. Fl. 6.88>	cum fremitu, densique levant vexilla Coralli,
<Val. Fl. 6.89>	barbaricae quis signa rotae ferrataque dorso
<Val. Fl. 6.90>	forma suum truncaeque Iovis simulacra columnae;
<Val. Fl. 6.91>	proelia nec rauco curant incendere cornu,
<Val. Fl. 6.92>	indigenas sed rite duces et prisca suorum
<Val. Fl. 6.93>	facta canunt veterumque viris hortamina Iaudes.
<Val. Fl. 6.94>	ast ubi Sidonicas inter pedes aequat habenas,
<Val. Fl. 6.95>	illinc iuratos in se trahit Aea Batarnas,
<Val. Fl. 6.96>	quos, duce Teutagono, crudi mora corticis armat
<Val. Fl. 6.97>	aequaque nec ferro brevior nec rumpia ligno.
<Val. Fl. 6.98>	nec procul albentes gemina ferit aclyde parmas,
<Val. Fl. 6.99>	hiberni qui terga Novae gelidumque securi
<Val. Fl. 6.100>	eruit et tota non audit Alazona ripa.
<Val. Fl. 6.101>	quosque Taras niveumque ferax Euarchus olorum.
<Val. Fl. 6.102>	te quoque venturis, ingens Ariasmene, saeclis
<Val. Fl. 6.103>	tradiderim, molem belli lateque ferentem
<Val. Fl. 6.104>	undique falcatos deserta per aequora currus.
<Val. Fl. 6.105>	insequitur Drangaea phalanx claustrisque profusi
<Val. Fl. 6.106>	Caspiadae, quis turba canum non segnius acres
<Val. Fl. 6.107>	exilit ad lituos pugnasque capessit eriles.
<Val. Fl. 6.108>	inde etiam par mortis honos, tumulisque recepti
<Val. Fl. 6.109>	inter avos positusque virum; nam pectora ferro
<Val. Fl. 6.110>	terribilesque innexa iubas ruit agmine nigro
<Val. Fl. 6.111>	latratuque cohors, quanto sonat horrida Ditis
<Val. Fl. 6.112>	ianua vel superas Hecates comitatus in auras.
<Val. Fl. 6.113>	ducit ab Hyrcanis vates sacer agmina lucis
<Val. Fl. 6.114>	Vanus; eum Scythiae iam tertia viderat aetas
<Val. Fl. 6.115>	magnanimos Minyas Argoaque vela canentem.
<Val. Fl. 6.116>	illius et dites monitis spondentibus Indi
<Val. Fl. 6.117>	et centumgeminae Lagea novalia Thebes
<Val. Fl. 6.118>	totaque Riphaeo Panchaia rapta triumpho.
<Val. Fl. 6.119>	discolor hastatas effudit Hiberia turmas,
<Val. Fl. 6.120>	quas Otaces, quas Latris agunt et raptor amorum
<Val. Fl. 6.121>	Neurus, et expertes canentis Iazyges aevi.
<Val. Fl. 6.122>	namque ubi iam viresque †aliaet† notusque refutat
<Val. Fl. 6.123>	arcus et inceptus iam lancea temnit erilis,
<Val. Fl. 6.124>	magnanimis mos dictus avis, haut segnia mortis
<Val. Fl. 6.125>	iura pati, dextra sed carae occumbere prolis
<Val. Fl. 6.126>	ense dato; rumpuntque moras natusque parensque,
<Val. Fl. 6.127>	ambo animis, ambo miseri tam fortibus actis.
<Val. Fl. 6.128>	hic et odorato spirantes crine †Mycael
<Val. Fl. 6.129>	Cessaeaeque manus, et qui tua iugera nondum
<Val. Fl. 6.130>	eruis, ignotis insons Arimaspe metallis,
<Val. Fl. 6.131>	doctus et Auchates patulo vaga vincula gyro
<Val. Fl. 6.132>	spargere et extremas laqueis adducere turmas.
<Val. Fl. 6.133>	non ego sanguineis gestantem tympana bellis
<Val. Fl. 6.134>	Thyrsageten cinctumque vagis pos terga silebo
<Val. Fl. 6.135>	pellibus et nexas viridantem floribus hastas.
<Val. Fl. 6.136>	fama, ducem Iovis et Cadmi de sanguine Bacchum
<Val. Fl. 6.137>	hac quoque turiferos, felicia regna, Sabaeos,
<Val. Fl. 6.138>	hac Arabas fudisse manu; mox rumperet Hebri
<Val. Fl. 6.139>	cum vada, Thyrsagetas gelida liquisse sub arcto.
<Val. Fl. 6.140>	illis omnis adhuc veterum tenor et sacer aeris
<Val. Fl. 6.141>	pulsus et eoae memoratrix tibia pugnae.
<Val. Fl. 6.142>	iungit opes Emoda suas; sua signa secuti
<Val. Fl. 6.143>	Exomatae Torynique et flavi crine Satarchae:
<Val. Fl. 6.144>	mellis honor Torynis, ditant sua mulctra Satarchen,
<Val. Fl. 6.145>	Exomatas venatus alit, nec clarior ullis
<Val. Fl. 6.146>	arctos equis; abeunt Hypanin fragilemque per undamn
<Val. Fl. 6.147>	tigridis aut saevae profugi cum prole leaenae,
<Val. Fl. 6.148>	maestaque suspectae mater stupet aggere ripae.
<Val. Fl. 6.149>	impulit et dubios Phrixei velleris ardor
<Val. Fl. 6.150>	Centoras et diros magico terrore Choatras.
<Val. Fl. 6.151>	omnibus in superos saevus sonor, omnibus artes
<Val. Fl. 6.152>	monstrificae: nunc vere novo compescere frondes,
<Val. Fl. 6.153>	nunc subitam trepidis Maeotin solvere plaustris.
<Val. Fl. 6.154>	maximus hos inter Stygia venit arte Coastes;
<Val. Fl. 6.155>	sollicitat nec Martis amor, sed fama Cytaeae
<Val. Fl. 6.156>	virginis et paribus spirans Medea venenis.
<Val. Fl. 6.157>	gaudet Averna palus, gaudet iam nocte quieta
<Val. Fl. 6.158>	portitor et tuto veniens Latonia caelo.
<Val. Fl. 6.159>	ibant et geminis aequantes cornibus alas
<Val. Fl. 6.160>	Balloniti comitumque celer mutator equorum
<Val. Fl. 6.161>	Moesus et ingentis frenator Sarmata conti.
<Val. Fl. 6.162>	nec tot ab extremo fluctus agit aequore nec sic
<Val. Fl. 6.163>	fratribus adversa Boreas respondet ab unda
<Val. Fl. 6.164>	aut is apud fluvios volucrum canor, aethera quantus
<Val. Fl. 6.165>	tunc lituum concentus adit lymphataque miscet
<Val. Fl. 6.166>	milia, quot foliis, quot fioribus incipit annus.
<Val. Fl. 6.167>	ipse rotis gemit ictus ager tremibundaque pulsu
<Val. Fl. 6.168>	nutat humus, quatit ut saevo cum fulmine Phlegram
<Val. Fl. 6.169>	Iuppiter atque imis Typhoea verberat arvis.
<Val. Fl. 6.170>	Prima tenent illinc patriis Absyrtus in armis
<Val. Fl. 6.171>	et gener ingentesque inter sua milia reges.
<Val. Fl. 6.172>	at circa Aesoniden Danaum manus ipsaque Pallas
<Val. Fl. 6.173>	aegide terrifica, quam nec dea lassat habendo
<Val. Fl. 6.174>	nec pater horrentem colubris vultuque tremendam
<Val. Fl. 6.175>	Gorgoneo; nec semineces ostendere crines
<Val. Fl. 6.176>	tempus adhuc, primasque sinit concurrere pugnas.
<Val. Fl. 6.177>	impulit hos contra Mavors pater et mala leti
<Val. Fl. 6.178>	Gaudia Tisiphoneque caput per nubila tollens
<Val. Fl. 6.179>	ad sonitum litui mediaque altissima pugna,
<Val. Fl. 6.180>	necdum clara quibus sese Fuga mentibus addat.
<Val. Fl. 6.181>	Illi ubi consertis iunxere frementia telis
<Val. Fl. 6.182>	agmina virque virum galeis adflavit adactis,
<Val. Fl. 6.183>	continuo hinc obitus perfractaque caedibus arma
<Val. Fl. 6.184>	corporaque, alternus cruor alternaeque ruinae;
<Val. Fl. 6.185>	volvit ager galeas et thorax erigit imbres
<Val. Fl. 6.186>	sanguineos; hinc barbarici glomerantur ovatus,
<Val. Fl. 6.187>	hinc gemitus, mixtaeque virum cum pulvere vitae.
<Val. Fl. 6.188>	Caspius Aeaeum correpto crine Monesen
<Val. Fl. 6.189>	abstulit; hinc pariter Colchi Graique sequuntur
<Val. Fl. 6.190>	missilibus; rapit ille necem praedamque relinquit,
<Val. Fl. 6.191>	nec sociis iam cura viri. Dipsanta Caresus
<Val. Fl. 6.192>	Strymonaque obscura spargentem vulnera funda
<Val. Fl. 6.193>	deicit; Albani cadit ipse Cremedonis hasta,
<Val. Fl. 6.194>	iamque latet currusque super turmaeque feruntur.
<Val. Fl. 6.195>	Processere Melas et Idasmenus; incipit hasta
<Val. Fl. 6.196>	ante Melas, levis ast abies elusit utrumque.
<Val. Fl. 6.197>	ensibus inde ruunt; prior occupat aere citato
<Val. Fl. 6.198>	cassidis ima Melas; infracta est vulnere cervix.
<Val. Fl. 6.199>	mixta perit virtus: nescit cui debeat Ocheus
<Val. Fl. 6.200>	aut cui fata Tyres. dum sibila respicit Iron
<Val. Fl. 6.201>	cuspidis Argivae, Pyliam latere accipit hastam.
<Val. Fl. 6.202>	Viderat Hyrcanos paribus discurrere fratres
<Val. Fl. 6.203>	Castor equis, pater armento quos dives ab omni
<Val. Fl. 6.204>	nutrierat fatisque viam molnstrarat iniquis.
<Val. Fl. 6.205>	tum magis atque magis peditem candore notato
<Val. Fl. 6.206>	Tyndariden incendit amor, simul obvius hastam
<Val. Fl. 6.207>	pectus in adversum ... iacit alipedemque
<Val. Fl. 6.208>	† constitit excusso victor duce; risit ab alta
<Val. Fl. 6.209>	nube pater prensisque equitem cognovit habenis.
<Val. Fl. 6.210>	at pariter luctuque furens visuque Medores
<Val. Fl. 6.211>	Tyndariden petit et superos sic voce precatur:
<Val. Fl. 6.212>	'hunc age vel caeso comitem me reddite fratri,
<Val. Fl. 6.213>	primus et hic nostra sonipes cadat impius hasta,
<Val. Fl. 6.214>	credita qui misero non rettulit arma parenti
<Val. Fl. 6.215>	meque venit contra captivaque terga ministrat.'
<Val. Fl. 6.216>	dixerat; Actaei sed eum prior hasta Phaleri
<Val. Fl. 6.217>	deicit; ad socias sonipes citus effigit alas.
<Val. Fl. 6.218>	Quis tibi fatales umquam metuisset Amyclas
<Val. Fl. 6.219>	Oebaliamque manum, tot, Rhyndace, montibus inter
<Val. Fl. 6.220>	diviso totidemque fretis? cadit impiger una
<Val. Fl. 6.221>	inguine transfosso clari Taulantis alumnus
<Val. Fl. 6.222>	semidea genetrice Tages, cui plurima silvis
<Val. Fl. 6.223>	pervigilat materna soror cultusque laborat.
<Val. Fl. 6.224>	tenuia non ilium candentis carbasa lini,
<Val. Fl. 6.225>	non auro depicta chlamys, non flava galeri
<Val. Fl. 6.226>	caesaries pictoque iuvant subtegmine bracae.
<Val. Fl. 6.227>	ianque novus mediae stupefacta per agmina pugnae
<Val. Fl. 6.228>	vadit eques densa spargens hastilia dextra,
<Val. Fl. 6.229>	fulmineumque viris †profundis† ingeriit ensem
<Val. Fl. 6.230>	huc alternus et huc; cum saevior ecce iuventus
<Val. Fl. 6.231>	Sarmaticaeque coire manus fremitusque virorum
<Val. Fl. 6.232>	semiferi; riget his molli lorica catena;
<Val. Fl. 6.233>	id quoque tegmen equis; at equi porrecta per armos
<Val. Fl. 6.234>	et caput ingentem campis hostilibus umbram
<Val. Fl. 6.235>	fert abies obnixa genu vaditque virumn vi,
<Val. Fl. 6.236>	vadit equum, docilis relegi docilisque relinqui
<Val. Fl. 6.237>	atque iterum medios non altior ire per hostes.
<Val. Fl. 6.238>	orbibus hos rapidis mollique per aequora Castor
<Val. Fl. 6.239>	anfractu levioris equi deludit anhelos
<Val. Fl. 6.240>	immemoresque mori; sed non isdem artibus aeque
<Val. Fl. 6.241>	concurrunt ultroque ruunt in funera Colchi.
<Val. Fl. 6.242>	Campesus impacta latus inter et ilia quercu
<Val. Fl. 6.243>	tollitur ac mediam moriens descendit in hastam.
<Val. Fl. 6.244>	Oebasus infestum summisso poplite Phalcen
<Val. Fl. 6.245>	evasisse ratus laevum per luminis orbem
<Val. Fl. 6.246>	transigitur; tenerae liquuntur vulnere malae.
<Val. Fl. 6.247>	contra autem geminis fidens thoracibus ictum
<Val. Fl. 6.248>	sustinet et gladio Sibotes ferit ultima teli,
<Val. Fl. 6.249>	nequiquam; iam cuspis inest, nec fragmina curat
<Val. Fl. 6.250>	Ambenus et trunco medium subit Ocrea ligno.
<Val. Fl. 6.251>	seminecem Taxes Hypanin vehit atque remissum
<Val. Fl. 6.252>	pone trahit fugiens et cursibus exuit hastam;
<Val. Fl. 6.253>	dumque recollectam rursus locat, inruit ultro
<Val. Fl. 6.254>	turbatumque Lacon et adhuc invadit inermem.
<Val. Fl. 6.255>	impulit adverso praeceps equus Onchea conto
<Val. Fl. 6.256>	nequiquam totis revocantem viribus armos
<Val. Fl. 6.257>	in latus: accedit sonipes, accedit et ipse
<Val. Fl. 6.258>	frigidus: arma cadunt, rorat procul ultima cuspis;
<Val. Fl. 6.259>	qualem populeae fidentem nexibus umbrae
<Val. Fl. 6.260>	siquis avem summi deducat ab aere rami,
<Val. Fl. 6.261>	ante manu tacita cui plurima crevit harundo;
<Val. Fl. 6.262>	illa dolis viscoque super correpta sequaci
<Val. Fl. 6.263>	implorat ramos atque inrita concitat alas.
<Val. Fl. 6.264>	Parte alia infestis (nam fors ita iunxit ) in armis
<Val. Fl. 6.265>	Styrus adest, laetusque virum cognoscit Anausis,
<Val. Fl. 6.266>	et prior 'en cuius thalamis Aeetia virgo
<Val. Fl. 6.267>	dicta manet nostrosque feret qui victor amores.
<Val. Fl. 6.268>	non', ait, 'invitoque gener mutabere patri.'
<Val. Fl. 6.269>	tum simul adversas conlatis cursibus hastas
<Val. Fl. 6.270>	coniciunt; fugit adductis Albanus habenis
<Val. Fl. 6.271>	saucius atque datum leto non sperat Anausin,
<Val. Fl. 6.272>	nec videt. ille autem telo moribundus adacto
<Val. Fl. 6.273>	'ad soceros pactaeque sinus en coniugis' inquit,
<Val. Fl. 6.274>	'Styre, fugis, vulnus referens, quod carmine nullo
<Val. Fl. 6.275>	sustineat nullisque levet Medea venenis.'
<Val. Fl. 6.276>	dixerat, extremus cum lumina corripit error,
<Val. Fl. 6.277>	voxque repressa gelu percussaque vertice tellus.
<Val. Fl. 6.278>	Hinc animos acies auget, magnoque doloris
<Val. Fl. 6.279>	turbine Gesandrum Mavors rapit: ille morantes
<Val. Fl. 6.280>	increpat et stricto sic urget Iazygas ense:
<Val. Fl. 6.281>	'nempe omnes cecidere senes, nempe omnis ademptus
<Val. Fl. 6.282>	ante pater. quae vos subito tam foeda senectus
<Val. Fl. 6.283>	corripuit fregitque animos atque abstulit iras?
<Val. Fl. 6.284>	aut mecum mediam, iuvenes, agite ite per urbem
<Val. Fl. 6.285>	Argolicamque manum aut cars occumbite natis.'
<Val. Fl. 6.286>	inruit et patrias coeptis ferus advocat umbras:
<Val. Fl. 6.287>	'sancte mihi Vorapte pater, tua pectora nato
<Val. Fl. 6.288>	suggere nunc animamque parem, si fata peroso
<Val. Fl. 6.289>	tarda tibi turpesque moras non segnius ipsi
<Val. Fl. 6.290>	paruimus parvique eadem didicere nepotes.'
<Val. Fl. 6.291>	haec ait, auditusque Erebo. tunc corripit ensem
<Val. Fl. 6.292>	turbidus et furiis ardens quatit arma paternis.
<Val. Fl. 6.293>	indigenis sacratus aquis magnique sacerdos
<Val. Fl. 6.294>	Phasidis Arctois Aquites errabat in armis
<Val. Fl. 6.295>	(populeus cui frontis honor conspectaque glauco
<Val. Fl. 6.296>	tempora nectuntur ramo), te, Cyrne, parentis
<Val. Fl. 6.297>	immemorem durae cupiens abducere pugnae;
<Val. Fl. 6.298>	iamque omnes impune globos diversaque lustrans
<Val. Fl. 6.299>	agmina non usquam natum videt, utque iterum intrat
<Val. Fl. 6.300>	vociferans, iterum belli diversa peragrat,
<Val. Fl. 6.301>	lancea caeruleas circum strepit incita vittas.
<Val. Fl. 6.302>	opprimit admissis ferus hunc Gesander habenis.
<Val. Fl. 6.303>	ille manum trepidans atque inrita sacra tetendit
<Val. Fl. 6.304>	'te' que 'per hanc', inquit, 'genitor tibi si manet, oro
<Val. Fl. 6.305>	canitiem, compesce minas et si tibi natus,
<Val. Fl. 6.306>	parce meo.' dixit. contra sic victor adacto
<Val. Fl. 6.307>	ense refert: 'genitor, turpi durare senecta
<Val. Fl. 6.308>	quem mihi reris adhuc, ipse hac occumbere dextra
<Val. Fl. 6.309>	maluit atque ultro segnes abrumpere metas.
<Val. Fl. 6.310>	et tibi si pietas nati, si dextra fuisset,
<Val. Fl. 6.311>	haut medii precibus tereres nunc tempora belli,
<Val. Fl. 6.312>	praeda future canum. iuveni sors pulchrior omnis:
<Val. Fl. 6.313>	et certasse manu decet et caruisse sepulchre.'
<Val. Fl. 6.314>	dixerat; ille deos moriens caelumque precatur,
<Val. Fl. 6.315>	dextera ne misero talis foret obvia nato.
<Val. Fl. 6.316>	Te quoque, Canthe, tui non inscia funeris Argo
<Val. Fl. 6.317>	flevit ab invita rapientem tela carina.
<Val. Fl. 6.318>	iam Scythicos miserande sinus, iam Phasidis amnem
<Val. Fl. 6.319>	contigeras, nec longa dies, ut capta videres
<Val. Fl. 6.320>	vellera et Euboicis patrios de montibus ignes.
<Val. Fl. 6.321>	ilium, ubi congress submit Gesander iniquo,
<Val. Fl. 6.322>	territat his: 'tu, qui faciles hominumque putasti
<Val. Fl. 6.323>	has, Argive, domos, alium hic miser aspicis annum
<Val. Fl. 6.324>	altricemque nivem festinaque taedia vitae.
<Val. Fl. 6.325>	non nos aut levibus componere bracchia remis
<Val. Fl. 6.326>	novimus aut ventos opus exspectare ferentes;
<Val. Fl. 6.327>	imus equis, qua vel medio riget aequore pontus
<Val. Fl. 6.328>	vel tumida fremit Hister aqua; nec moenia nobis
<Val. Fl. 6.329>	vestra placent: feror arctois nunc liber in arvis
<Val. Fl. 6.330>	cuncta tenens, mecum omnis amor, iacturaque plaustri
<Val. Fl. 6.331>	sola, nee hac longum victor potiere rapina.
<Val. Fl. 6.332>	ast epulae quodcumque pecus, quaecumque ferarum.
<Val. Fl. 6.333>	mitte Asiae, mitte Argolicis mandata colonis,
<Val. Fl. 6.334>	ne trepident; numquam has hiemes, haec saxa relinquam,
<Val. Fl. 6.335>	Martis agros, ubi tam saevo duravimus amne
<Val. Fl. 6.336>	progeniem natosque rudes, ubi copia leti
<Val. Fl. 6.337>	tanta viris. sic in patriis bellare pruinis
<Val. Fl. 6.338>	praedarique iuvat, talemque hanc accipe dextram.'
<Val. Fl. 6.339>	dixit, et Edonis nutritum missile ventis
<Val. Fl. 6.340>	concitat; it medium per pectus et horrida nexu
<Val. Fl. 6.341>	letifer aera chalybs. trepidus super advolat Idas
<Val. Fl. 6.342>	ac simul Oenides pariterque Menoetius et qui
<Val. Fl. 6.343>	Bebrycio propius remeavit ab hospite victor.
<Val. Fl. 6.344>	at vero ingentem Telamon procul extulit orbem
<Val. Fl. 6.345>	exanimem te, Canthe, tegens; ceu saeptus in arto
<Val. Fl. 6.346>	dat catulos post terga leo, sic comminus astat
<Val. Fl. 6.347>	Aeacides gressumque tenet contraque ruentem
<Val. Fl. 6.348>	septeno validam circumfert tegmine molem.
<Val. Fl. 6.349>	nec minus hinc urget Scythiae manus armaque Canthi
<Val. Fl. 6.350>	quisque sibi et Graio poenam de corpore poscens.
<Val. Fl. 6.351>	arduus inde labos, medioque in corpore pugna
<Val. Fl. 6.352>	conseritur. magno veluti cum turbine sese
<Val. Fl. 6.353>	ipsius Aeoliae frangunt in limine venti,
<Val. Fl. 6.354>	quem pelagi rabies, quem nubila, quemque sequatur
<Val. Fl. 6.355>	ille dies: obnixa virum sic comminus haeret
<Val. Fl. 6.356>	pugna, nec arrepto pelli de corpore possunt.
<Val. Fl. 6.357>	ut bovis exuvias multo qui frangit olivo
<Val. Fl. 6.358>	dat famulis, tendunt illi tractuque vicissim
<Val. Fl. 6.359>	taurea terga dormant, pingui fluit unguine tellus:
<Val. Fl. 6.360>	talis utrimque labos, raptataque limite in arto
<Val. Fl. 6.361>	membra viri miseranda meant: hi tendere contra,
<Val. Fl. 6.362>	hi contra, alternaeque virum non cedere dextrae.
<Val. Fl. 6.363>	hinc medium Telamon Canthum rapit, hinc tenet ardens
<Val. Fl. 6.364>	colla viri et molles galeae Gesander habenas,
<Val. Fl. 6.365>	insonuit quae lapsa solo dextramque fefellit.
<Val. Fl. 6.366>	ille iterum in clipei septemplicis improbus orbem
<Val. Fl. 6.367>	arietat et Canthum sequitur Canthumque reposcit,
<Val. Fl. 6.368>	quem manus a tergo socium rapit atque receptum
<Val. Fl. 6.369>	virginis Euryales curru locat. advolat ipsa
<Val. Fl. 6.370>	ac simul Haemonidae, Gesandrumque omnis in unum
<Val. Fl. 6.371>	it manus. ille novas acies et virginis arma
<Val. Fl. 6.372>	ut videt, 'has etiam contra bellabimus?' inquit;
<Val. Fl. 6.373>	'heu pudor.' inde Lycen ferit ad confine papillae,
<Val. Fl. 6.374>	inde Thoen, qua pelta vacat; iamque ibat in Harpen
<Val. Fl. 6.375>	vixdum prima levi ducentem cornua nervo,
<Val. Fl. 6.376>	et labentis equi tendentem frena Menippen:
<Val. Fl. 6.377>	cum regina gravem nodis auroque securem
<Val. Fl. 6.378>	congeminans partem capitis galeaeque ferinae
<Val. Fl. 6.379>	dissipat. hic pariter telorum immanis in unum
<Val. Fl. 6.380>	it globus; ille diu coniectis sufficit hastis,
<Val. Fl. 6.381>	quin etiam gravior nutuque
<Val. Fl. 6.382>	carens exterruit Idam;
<Val. Fl. 6.383>	tunc ruit ut montis latus aut ut machina muri,
<Val. Fl. 6.384>	quae scopulis trabibusque diu confectaque flammis
<Val. Fl. 6.385>	procubuit tandem atque ingentem protulit urbem.
<Val. Fl. 6.386>	Ecce locum tempusque ratus iamque et sua posci
<Val. Fl. 6.387>	proelia, falcatos infert Ariasmenus axes
<Val. Fl. 6.388>	saevaque diffundit socium iuga protinus omnes
<Val. Fl. 6.389>	Graiugenas, omnes rapturus ab agmine Colchos.
<Val. Fl. 6.390>	qualiter exosus Pyrrhae genus aequora rursus
<Val. Fl. 6.391>	Iuppiter atque omnes fluvium si fundat habenas,
<Val. Fl. 6.392>	ardua Parnasi lateant iuga, cesserit Othrys
<Val. Fl. 6.393>	piniger et mersis decrescant rupibus Alpes:
<Val. Fl. 6.394>	diluvio tali paribusque Ariasmenus urget
<Val. Fl. 6.395>	excidiis nullo rapiens discrimine currus.
<Val. Fl. 6.396>	aegida tum primum virgo spiramque Medusae
<Val. Fl. 6.397>	ter centum saevis squalentem sustulit hydris,
<Val. Fl. 6.398>	quam soli vidistis equi. pavor occupat ingens
<Val. Fl. 6.399>	excussis in terga viris, diramque retorquent
<Val. Fl. 6.400>	in socios non sponte luem. tunc ensibus uncis
<Val. Fl. 6.401>	implicat et trepidos lacerat discordia currus.
<Val. Fl. 6.402>	Romanas veluti saevissima cum legiones
<Val. Fl. 6.403>	Tisiphone regesque movet, quorum agmina pilis,
<Val. Fl. 6.404>	quorum aquilis utrimque micant, eademque parentes
<Val. Fl. 6.405>	rura colunt, idem lectos ex omnibus agris
<Val. Fl. 6.406>	miserat infelix non haec ad proelia Thybris:
<Val. Fl. 6.407>	sic modo concordes externaque fata petentes
<Val. Fl. 6.408>	Palladii rapuere metus, sic in sua versi
<Val. Fl. 6.409>	funera concurrunt dominis revocantibus axes.
<Val. Fl. 6.410>	non tam foeda virum Laurentibus agmina terris
<Val. Fl. 6.411>	eiecere noti, Libyco nec talis imago
<Val. Fl. 6.412>	litore, cum fractas involvunt aequora puppes.
<Val. Fl. 6.413>	hinc biiuges, illinc artus tenduntur eriles,
<Val. Fl. 6.414>	quos radii, quos frena secant, trahiturque trahitque
<Val. Fl. 6.415>	currus caede madens, atroque in pulvere regum
<Val. Fl. 6.416>	viscera nunc aliis, aliis nunc curribus haerent.
<Val. Fl. 6.417>	haud usquam Colchorum animi neque .....
<Val. Fl. 6.418>	tela, sed implicitos miseraque in peste revinctos
<Val. Fl. 6.419>	confodiunt ac forma necis non altera surgit,
<Val. Fl. 6.420>	quam cervos ubi non Umbro venator edaci,
<Val. Fl. 6.421>	non penna petit, haerentes sed cornibus altis
<Val. Fl. 6.422>	invenlt et caeca constrictos excipit ira.
<Val. Fl. 6.423>	ipse recollectis audax Ariasmenus armis
<Val. Fl. 6.424>	desilit; illum acies curvae secat undique falcis
<Val. Fl. 6.425>	partiturque rotis, atque inde furentia raptus
<Val. Fl. 6.426>	in iuga Circaeos tetigit non amplius agros.
<Val. Fl. 6.427>	Talia certatim Minyae sparsique Cytaei
<Val. Fl. 6.428>	funera miscebant campis Scythiamque premebant,
<Val. Fl. 6.429>	cum Iuno Aesonidae non hanc ad vellera cernens
<Val. Fl. 6.430>	esse viam nec sic reditus regina parandos
<Val. Fl. 6.431>	extremam molitur opem, funesta prius quam
<Val. Fl. 6.432>	consilia ac saevas aperit rex perfidus iras.
<Val. Fl. 6.433>	increpat et seris Vulcanum maesta querellis,
<Val. Fl. 6.434>	cuius flammiferos videt inter regia tauros
<Val. Fl. 6.435>	pascua Tartaream proflantes pectore noctem.
<Val. Fl. 6.436>	haec etenim Minyas ne iungere Marte peracto
<Val. Fl. 6.437>	monstra satis iubeat Cadmei dentibus hydri,
<Val. Fl. 6.438>	ante diem timet et varias circumspicit artes.
<Val. Fl. 6.439>	sola animo Medea subit, mens omnis in una
<Val. Fl. 6.440>	virgine, nocturnis qua nulla potentior aris.
<Val. Fl. 6.441>	illius adfatus sparsosque per avia sucos
<Val. Fl. 6.442>	sidera fixa pavent et avi stupet orbita Solis.
<Val. Fl. 6.443>	mutat agros fluviumque vias, suus alligat ignis
<Val. Fl. 6.444>	cuncta, sopor recolit fessos aetate parentes
<Val. Fl. 6.445>	datque alias sine lege colus. hanc maxima Circe
<Val. Fl. 6.446>	terrificis mirata modis, hanc advena Phrixus,
<Val. Fl. 6.447>	quamvis Atracio lunam spumare veneno
<Val. Fl. 6.448>	sciret et Haemoniis agitari cantibus umbras.
<Val. Fl. 6.449>	ergo opibus magicis et virginitate tremendam
<Val. Fl. 6.450>	Iuno duci sociam coniungere quaerit Achivo.
<Val. Fl. 6.451>	non aliam tauris videt et nascentibus armis
<Val. Fl. 6.452>	quippe parem nec quae medio stet in agmine flammae:
<Val. Fl. 6.453>	nullum mente nefas, nullos horrescere visus.
<Val. Fl. 6.454>	quid si caecus amor saevusque accesserit ignis?
<Val. Fl. 6.455>	hinc Veneris thalamos semperque recentia sertis
<Val. Fl. 6.456>	tecta petit. visa iamdudum prosilit altis
<Val. Fl. 6.457>	diva toris volucrumque exercitus omnis Amorum.
<Val. Fl. 6.458>	ac prior hanc placidis supplex Saturnia dictis
<Val. Fl. 6.459>	adgreditur veros metuens aperire timores.
<Val. Fl. 6.460>	'in manibus spes nostra tuis omnisque potestas
<Val. Fl. 6.461>	nunc' ait; 'hoc etiam magis adnue vera fatenti.
<Val. Fl. 6.462>	durus ut Argolicis Tirynthius exulat oris,
<Val. Fl. 6.463>	mens mihi non eadem Iovis atque adversa voluntas,
<Val. Fl. 6.464>	nullus honor thalamis flammaeve in nocte priores.
<Val. Fl. 6.465>	da, precor, artificis blanda adspiramina formae
<Val. Fl. 6.466>	ornatusque tuos terra caeloque potentes.'
<Val. Fl. 6.467>	sensit diva dolos iam pridem sponte requirens
<Val. Fl. 6.468>	Colchida et invisi genus omne excindere Phoebi.
<Val. Fl. 6.469>	tum vero optatis potitur, nec passa precari
<Val. Fl. 6.470>	ulterius dedit acre decus fecundaque monstris
<Val. Fl. 6.471>	cingula, non pietas quibus aut custodia famae,
<Val. Fl. 6.472>	non pudor, at contra levis et festina cupido
<Val. Fl. 6.473>	adfatusque mali dulcisque labantibus error
<Val. Fl. 6.474>	et metus et demens alieni cura pericli.
<Val. Fl. 6.475>	'omne' ait 'imperium natorumque arma meorum
<Val. Fl. 6.476>	cuncta dedi; quascumque libet nunc concute mentes.'
<Val. Fl. 6.477>	Cingitur arcanis Saturnia laeta venenis,
<Val. Fl. 6.478>	atque hinc virgineae venit ad penetralia sedis
<Val. Fl. 6.479>	Chalciopen imitata sono formaque sororem.
<Val. Fl. 6.480>	fulsit ab invita numen procul, et pavor artus
<Val. Fl. 6.481>	protinus atque ingens Aeetida perculit horror.
<Val. Fl. 6.482>	'ergo nec ignotis Minyas huc fluctibus' inquit
<Val. Fl. 6.483>	'advenisse, soror, nec nostro sola parenti
<Val. Fl. 6.484>	scis socias iunxisse manus? at cetera muros
<Val. Fl. 6.485>	turba tenet fruiturque virum caelestibus armis,
<Val. Fl. 6.486>	tu thalamis ignava sedes, tu sola paterna
<Val. Fl. 6.487>	fixa domo? tales quando tibi cernere reges?'
<Val. Fl. 6.488>	illa nihil contra; nec enim dea passa manumque
<Val. Fl. 6.489>	implicat et rapidis mirantem passibus aufert.
<Val. Fl. 6.490>	ducitur infelix ad moenia summa futuri
<Val. Fl. 6.491>	nescia virgo mali et falsae commissa sorori:
<Val. Fl. 6.492>	lilia per vernos lucent velut alba colores
<Val. Fl. 6.493>	praecipue, quis vita brevis totusque parumper
<Val. Fl. 6.494>	floret honor, fuscis et iam Notus imminet alis.
<Val. Fl. 6.495>	hanc residens altis Hecate Perseia lucis
<Val. Fl. 6.496>	flebat et has imo referebat pectore voces:
<Val. Fl. 6.497>	'deseris heu nostrum nemus aequalesque catervas,
<Val. Fl. 6.498>	a misera, ut Graias haut sponte vageris ad urbes,
<Val. Fl. 6.499>	non iniussa tamen; neque te, mea cura, relinquam.
<Val. Fl. 6.500>	magna fugae monumenta dabis, spernere nec usquam
<Val. Fl. 6.501>	mendaci captiva viro, meque ille magistram
<Val. Fl. 6.502>	sentiet et raptu famulae doluisse pudendo.'
<Val. Fl. 6.503>	dixerat. ast illae murorum extrema capessunt
<Val. Fl. 6.504>	defixaeque virum lituumque fragoribus horrent,
<Val. Fl. 6.505>	quales instanti nimborum frigore maestae
<Val. Fl. 6.506>	succedunt ramis haerentque pavore volucres.
<Val. Fl. 6.507>	Iamque Getae, iamque omnis Hiber Drangaeaque densa
<Val. Fl. 6.508>	strage cadit legio et latis prosternitur arvis.
<Val. Fl. 6.509>	semineces duplicesque inter sua tela suosque
<Val. Fl. 6.510>	inter equos saevam misero luctamine versant
<Val. Fl. 6.511>	congeriem et longis campos singultibus implent.
<Val. Fl. 6.512>	victores patrium contra paeana Geloni
<Val. Fl. 6.513>	congeminant; eadem redeunt mox gaudia victis,
<Val. Fl. 6.514>	qua deus et melior belli respexit imago.
<Val. Fl. 6.515>	Quis tales obitus dederit, quis talia facta,
<Val. Fl. 6.516>	dic age, tuque feri reminiscere, Musa, furoris.
<Val. Fl. 6.517>	Absyrtus clipei radiis curruque coruscus
<Val. Fl. 6.518>	Solis avi, cuius vibrantem comminus hastam
<Val. Fl. 6.519>	cernere nec galeam gentes potuere minantem,
<Val. Fl. 6.520>	sed trepidae redeunt et verso vulnera tergo
<Val. Fl. 6.521>	accipiunt magnisque fugam clamoribus augent,
<Val. Fl. 6.522>	proterit impulsu gravis agmina corporaque altis
<Val. Fl. 6.523>	sternit equis gemitusque premit spirantis acervi.
<Val. Fl. 6.524>	nec levior comitatur Aron, horrentia cuius
<Val. Fl. 6.525>	discolor arma super squalentesque aere lacertos
<Val. Fl. 6.526>	barbarica chlamys ardet acu tremefactaque vento
<Val. Fl. 6.527>	implet equum, qualis roseis it Lucifer alis,
<Val. Fl. 6.528>	quem Venus inlustri gaudet producere caelo.
<Val. Fl. 6.529>	at non inde procul Rambelus et acer Otaxes
<Val. Fl. 6.530>	dispulerant Colchos pariterque inglorius Armes,
<Val. Fl. 6.531>	fraude nova stabula et furtis adsuetus inultis
<Val. Fl. 6.532>	depopulare greges, frontem cum cornibus auxit
<Val. Fl. 6.533>	hispidus inque dei latuit terrore Lycaei:
<Val. Fl. 6.534>	hac tunc attonitos facie defixerat hostes.
<Val. Fl. 6.535>	quem simul ac nota formidine bella moventem
<Val. Fl. 6.536>	vidit Aron, 'pavidos te' inquit 'nunc rere magistros
<Val. Fl. 6.537>	et stolidum petiisse pecus? non pascua nec bos
<Val. Fl. 6.538>	hic tibi; nocturnis mitte haec simulacra rapinis
<Val. Fl. 6.539>	neve deum mihi finge; deus quoque consere dextram.'
<Val. Fl. 6.540>	sic ait, intentaque adiutum missile planta
<Val. Fl. 6.541>	derigit et lapsis patuerunt vulnera villis.
<Val. Fl. 6.542>	nec minus Aeolii proles Aeetia Phrixi
<Val. Fl. 6.543>	fertur et ipsa furens ac se modo laeta Cytaeis
<Val. Fl. 6.544>	agminibus, modo cognatis ostentat Achivis.
<Val. Fl. 6.545>	atque hos in medio duri discrimine belli
<Val. Fl. 6.546>	laudibus inque ipsis gaudens ubi vidit Iason,
<Val. Fl. 6.547>	'macte' ait 'o nostrum genus et iam certa propago
<Val. Fl. 6.548>	Aeoliae nec opina domus; sat magna laborum
<Val. Fl. 6.549>	dona fero, satis hoc visu quaecumque rependo.'
<Val. Fl. 6.550>	dixit et in Sueten magnique in fata Ceramni
<Val. Fl. 6.551>	emicuit clipeumque rotans hunc poplite caeso
<Val. Fl. 6.552>	deicit, ilium aperit lato per pectus hiatu.
<Val. Fl. 6.553>	Argus utrumque ab equis ingenti porrigit auso
<Val. Fl. 6.554>	et Zacorum et Phalcen, peditem pedes haurit Amastrin.
<Val. Fl. 6.555>	sanguinis ille globos effusaque viscera gestat
<Val. Fl. 6.556>	barbarus et cassa stridens sublabitur ira.
<Val. Fl. 6.557>	dat Calais Barisanta neci semperque propinquas
<Val. Fl. 6.558>	Riphea venali comitantem sanguine pugnas,
<Val. Fl. 6.559>	centum lecta boum bellator corpora, centum
<Val. Fl. 6.560>	pactus equos; his ille animam lucemque rependit
<Val. Fl. 6.561>	crudelis; tandem dulces iam cassus in auras
<Val. Fl. 6.562>	respicit ac nulla caelum reparabile gaza.
<Val. Fl. 6.563>	labitur intortos per tempora caerula crines
<Val. Fl. 6.564>	tunc quoque materna velatus harundine Peucon.
<Val. Fl. 6.565>	at genetrix imis pariter Maeotis ab antris
<Val. Fl. 6.566>	implevit plangore lacus natumque vocavit,
<Val. Fl. 6.567>	iam non per ripas, iam non per curva volantem
<Val. Fl. 6.568>	stagna nec in medio truncantem marmore cervos.
<Val. Fl. 6.569>	Eurytus Exomatas agit aequore. Nestoris hastae
<Val. Fl. 6.570>	immoritur primaevus Helix, nec reddita caro
<Val. Fl. 6.571>	nutrimenta patri, brevibusque ereptus in annis.
<Val. Fl. 6.572>	at Latagum Zetemque Daraps; illum exigit hasta,
<Val. Fl. 6.573>	hunc fugit, ingentem subiti cum sanguinis undam
<Val. Fl. 6.574>	vidit et extremo lucentia pectora ferro.
<Val. Fl. 6.575>	Ecce autem muris residens Medea paternis
<Val. Fl. 6.576>	singula dum magni lustrat certamina belli
<Val. Fl. 6.577>	atque hos ipsa procul densa in caligine reges
<Val. Fl. 6.578>	agnoscit quaeritque alios Iunone magistra,
<Val. Fl. 6.579>	conspicit Aesonium longe caput, ac simul acres
<Val. Fl. 6.580>	huc oculos sensusque refert animumque faventem,
<Val. Fl. 6.581>	nunc quo se raperet, nunc quo diversus abiret,
<Val. Fl. 6.582>	ante videns, quotque unus equos, quot funderet arma,
<Val. Fl. 6.583>	errantesque viros quam densis sisteret hastis.
<Val. Fl. 6.584>	quaque iterum tacito sparsit vaga lumina vultu
<Val. Fl. 6.585>	aut fratris quaerens aut pacti coniugis arma,
<Val. Fl. 6.586>	saevus ibi miserae solusque occurrit Iason.
<Val. Fl. 6.587>	tunc his germanam adgreditur, ceu nescia, dictis:
<Val. Fl. 6.588>	'quis, precor, hic, toto iamdudum fervere campo
<Val. Fl. 6.589>	quem tueor quemque ipsa vides? nam te quoque tali
<Val. Fl. 6.590>	attonitam virtute reor.' contra aspera Iuno
<Val. Fl. 6.591>	reddit agens stimulis ac diris fraudibus urget:
<Val. Fl. 6.592>	'ipsum' ait 'Aesoniden cernis, soror, aequore tanto
<Val. Fl. 6.593>	debita cognati repetit qui vellera Phrixi,
<Val. Fl. 6.594>	nec nunc laude prior generis nec sanguine quisquam.
<Val. Fl. 6.595>	aspicis, ut Minyas inter proceresque Cytaeos
<Val. Fl. 6.596>	emicet effulgens quantisque insultet acervis;
<Val. Fl. 6.597>	et iam vela dabit, iam litora nostra relinquet,
<Val. Fl. 6.598>	Thessaliae felicis opes dilectaque Phrixo
<Val. Fl. 6.599>	rura petens. eat atque utinam superetque labores.'
<Val. Fl. 6.600>	tantum effata magis campis intendere suadet,
<Val. Fl. 6.601>	dum datur, ardentesque viri percurrere pugnas;
<Val. Fl. 6.602>	at simul hanc dictis, ilium dea Marte secundo
<Val. Fl. 6.603>	impulit atque novas egit sub pectora vires.
<Val. Fl. 6.604>	ora sub excelso iamdudum vertice coni
<Val. Fl. 6.605>	saeva micant, cursuque ardescit, nec tibi, Perse,
<Val. Fl. 6.606>	nec tibi, virgo, iubae laetabile sidus Achivae,
<Val. Fl. 6.607>	acer ut autumni canis iratoque vocati
<Val. Fl. 6.608>	ab Iove fatales ad regna iniusta cometae.
<Val. Fl. 6.609>	nec sua Crethiden latuit dea, vimque recentem
<Val. Fl. 6.610>	sentit agi membris ac se super agmina tollit,
<Val. Fl. 6.611>	quantus ubi ipse gelu magnoque incanuit imbre
<Val. Fl. 6.612>	Caucasus et summas abiit hibernus in arctos.
<Val. Fl. 6.613>	tunc vero, stabulis qualis leo saevit opimis
<Val. Fl. 6.614>	luxurians spargitque famem mutatque cruores,
<Val. Fl. 6.615>	sic neque parte ferox nec caede moratur in una
<Val. Fl. 6.616>	turbidus inque omnes pariter furit ac modo saevo
<Val. Fl. 6.617>	ense, modo infesta rarescunt cuspide pugnae.
<Val. Fl. 6.618>	tunc et terrificis undantem crinibus Hebrum
<Val. Fl. 6.619>	et Geticum Priona ferit; caput eripit Auchi
<Val. Fl. 6.620>	†brachiaque† et vastis volvendum mittit harenis.
<Val. Fl. 6.621>	At genitus Iove complerat sua fata Colaxes;
<Val. Fl. 6.622>	iamque pater maesto contristat sidera vultu
<Val. Fl. 6.623>	talibus aegra movens nequiquam pectora curis:
<Val. Fl. 6.624>	'ei mihi, si durae natum subducere sorti
<Val. Fl. 6.625>	moliar atque meis ausim confidere regnis,
<Val. Fl. 6.626>	frater adhuc Amyci maerens nece cunctaque divum
<Val. Fl. 6.627>	turba fremant, quorum nati cecidere cadentque.
<Val. Fl. 6.628>	quin habeat sua quemque dies cunctisque negabo,
<Val. Fl. 6.629>	quae mihi.' supremos misero sic fatus honores
<Val. Fl. 6.630>	congerit atque animis moriturum ingentibus implet.
<Val. Fl. 6.631>	ille volat campis immensaque funera miscet
<Val. Fl. 6.632>	per cuneos, velut hiberno proruptus ab arcu
<Val. Fl. 6.633>	imber agens scopulos nemorumque operumque ruinas,
<Val. Fl. 6.634>	donec ab ingenti bacchatus vertice montis
<Val. Fl. 6.635>	frangitur inque novum paulatim deficit amnem.
<Val. Fl. 6.636>	talis in extremo proles Iovis emicat aevo
<Val. Fl. 6.637>	et nunc magnanimos Hypetaona Gessithoumque,
<Val. Fl. 6.638>	nunc Arinen Olbumque notat; iam saucius Aprem
<Val. Fl. 6.639>	et desertus equo Thydrum pedes exigit hasta
<Val. Fl. 6.640>	Phasiaden, pecoris custos de more paterni
<Val. Fl. 6.641>	Caucasus ad primas genuit quem Phasidis undas;
<Val. Fl. 6.642>	hinc puero cognomen erat, famulumque ferebant
<Val. Fl. 6.643>	Phasidis intonso nequiquam crine parentes.
<Val. Fl. 6.644>	iamque aliis instabat atrox, cum diva supremas
<Val. Fl. 6.645>	rumpit iniqua colus, victorque advenit Iason.
<Val. Fl. 6.646>	excipit hunc saeva sic fatus voce Colaxes:
<Val. Fl. 6.647>	'vos Scythiae saturare canes Scythiaeque volucres
<Val. Fl. 6.648>	huc miseri venistis?' ait saxumque prehensum,
<Val. Fl. 6.649>	illius et dextrae gestamen et illius aevi,
<Val. Fl. 6.650>	concussa molitur humo, quod regia Iuno
<Val. Fl. 6.651>	flexit ad ignotum caput infletumque Monesi.
<Val. Fl. 6.652>	praeceps ille ruit; nato non depulit ictus
<Val. Fl. 6.653>	Iuppiter, Aesoniae vulnus fatale sed hastae
<Val. Fl. 6.654>	per clipeum, per pectus abit, lapsoque cruentus
<Val. Fl. 6.655>	advolat Aesonides mortemque cadentis acerbat.
<Val. Fl. 6.656>	spargitur hinc miserisque venit iam notus Alanis.
<Val. Fl. 6.657>	At regina virum (neque enim deus amovet ignem)
<Val. Fl. 6.658>	persequitur lustrans oculisque ardentibus haeret;
<Val. Fl. 6.659>	et iam laeta minus praesentis imagine pugnae
<Val. Fl. 6.660>	castigatque metus et quas alit inscia curas,
<Val. Fl. 6.661>	respiciens, an vera soror; nec credere falsos
<Val. Fl. 6.662>	audet atrox vultus, eademque in gaudia rursus
<Val. Fl. 6.663>	labitur et saevae trahitur dulcedine flammae.
<Val. Fl. 6.664>	ac velut ante comas ac summa cacumina silvae
<Val. Fl. 6.665>	lenibus adludit flabris levis auster, at illum
<Val. Fl. 6.666>	protinus immanem miserae sensere carinae,
<Val. Fl. 6.667>	talis ad extremos agitur Medea furores.
<Val. Fl. 6.668>	interdum blandae derepta monilia divae
<Val. Fl. 6.669>	contrectat miseroque aptat flagrantia collo,
<Val. Fl. 6.670>	quaque dedit teneros aurum furiale per artus,
<Val. Fl. 6.671>	deficit; ac sua virgo deae gestamina reddit,
<Val. Fl. 6.672>	non gemmis, non illa levi turbata metallo,
<Val. Fl. 6.673>	sed facibus, sed mole dei, quem pectore toto
<Val. Fl. 6.674>	iam tenet; extremus roseo pudor errat in ore.
<Val. Fl. 6.675>	ac prior his: 'credisne patrem promissa daturum,
<Val. Fl. 6.676>	o soror, Argolicus cui dis melioribus hospes
<Val. Fl. 6.677>	contigit? aut belli quantum iam restat acerbi?
<Val. Fl. 6.678>	heu quibus ignota sese pro gente periclis
<Val. Fl. 6.679>	obicit.' haec fantem medio in sermone reliquit
<Val. Fl. 6.680>	incepti iam Iuno potens securaque fraudis.
<Val. Fl. 6.681>	Imminet e celsis audentius improba muris
<Val. Fl. 6.682>	virgo nec ablatam sequitur quaeritve sororerm.
<Val. Fl. 6.683>	at quotiens vis dura ducum densique repente
<Val. Fl. 6.684>	Aesoniden pressere viri cumque omnis in unum
<Val. Fl. 6.685>	imber iit, totiens saxis pulsatur et hastis:
<Val. Fl. 6.686>	primaque ad infesti Lexanoris horruit arcus,
<Val. Fl. 6.687>	alta sed Aesonium supra caput exit harundo,
<Val. Fl. 6.688>	teque, Caice, petit; coniunx miseranda Caico
<Val. Fl. 6.689>	linquitur et primo domus imperfecta cubili.
<Val. Fl. 6.690>	Regius eois Myraces interpres ab oris
<Val. Fl. 6.691>	venerat, ut Colchos procul atque Aeetia Parthis
<Val. Fl. 6.692>	foedera donato non inrita iungeret auro.
<Val. Fl. 6.693>	tum iuvenem terris Parcae tenuere Cytaeis
<Val. Fl. 6.694>	ac subiti Mavortis amor. simul armiger ibat
<Val. Fl. 6.695>	semivir impubemque gerens sterilemque iuventam.
<Val. Fl. 6.696>	ipse Euphrataeis residens ad frena tapetis
<Val. Fl. 6.697>	nunc levis infesto procurrit in agmina curru,
<Val. Fl. 6.698>	nunc fuga conversas spargit mentita sagittas.
<Val. Fl. 6.699>	at viridem gemmis et eoae stamine silvae
<Val. Fl. 6.700>	subligat extrema patrium cervice tiaran
<Val. Fl. 6.701>	insignis manicis, insignis acinace dextro;
<Val. Fl. 6.702>	improba barbaricae procurrunt tegmina plantae.
<Val. Fl. 6.703>	nec latuere diu saevum spolia illa Syenen,
<Val. Fl. 6.704>	perque levem et multo maculatam murice tigrin
<Val. Fl. 6.705>	concita cuspis abit; subitos ex ore cruores
<Val. Fl. 6.706>	saucia tigris agit vitamque effundit erilem;
<Val. Fl. 6.707>	ipse puer fracto pronum caput implicat arcu.
<Val. Fl. 6.708>	sanguine tunc atro chlamys ignea, sanguine vultus
<Val. Fl. 6.709>	et gravidae maduere comae, quas flore Sabaeo
<Val. Fl. 6.710>	nutrierat liquidoque parens signaverat auro.
<Val. Fl. 6.711>	qualem siquis aquis et fertilis ubere terrae
<Val. Fl. 6.712>	educat ac ventis oleam felicibus implet,
<Val. Fl. 6.713>	nec labor adsiduus nec spes sua fallit alentem,
<Val. Fl. 6.714>	iamque videt primam tenero de vertice frondem,
<Val. Fl. 6.715>	cum subito immissis praeceps aquilonia nimbis
<Val. Fl. 6.716>	venit hiemps nigraque evulsam tendit harena:
<Val. Fl. 6.717>	haud secus ante urbem Myraces atque ipsius ante
<Val. Fl. 6.718>	virginis ora cadit; sed non magis illa movetur
<Val. Fl. 6.719>	unius aegra metu, quam te, Meleagre, furentem,
<Val. Fl. 6.720>	quam Talaum videt aut pugnas miratur Acasti;
<Val. Fl. 6.721>	at satis hos ipsae gentes campique videbant
<Val. Fl. 6.722>	tempestate pari versis incumbere turmis:
<Val. Fl. 6.723>	ante oculos fuga sera ducum largusque cadentum
<Val. Fl. 6.724>	est cruor et currus dominis ingentibus orbi.
<Val. Fl. 6.725>	Non tulit hos Perses gemitus clademque suorum
<Val. Fl. 6.726>	tergaque versa tuens his caelum questibus implet:
<Val. Fl. 6.727>	'quid me iam patriis eiectum sedibus, istas
<Val. Fl. 6.728>	ut struerem pugnas Scythiamque in bella moverem,
<Val. Fl. 6.729>	vos superi, vos augurio lusistis inani?
<Val. Fl. 6.730>	quid fratris meritas tua, Iuppiter, omina
<Val. Fl. 6.731>	promisere mihi? nobis Argoa parabas
<Val. Fl. 6.732>	scilicet auxilia et tantas coniungere vires.
<Val. Fl. 6.733>	saeva quidem lucis miseris mora; dent tamen, oro,
<Val. Fl. 6.734>	unum ilium mihi fata diem, quo vellera Achivos
<Val. Fl. 6.735>	sic meritos quoque hunc videam virtute superbum
<Val. Fl. 6.736>	Aesoniden tantos flentem sine honore labores.'
<Val. Fl. 6.737>	dixerat haec pectusque suis everberat armis
<Val. Fl. 6.738>	et galeam fietu, galeam singultibus implet;
<Val. Fl. 6.739>	ibat et in medii praeceps incendia belli,
<Val. Fl. 6.740>	ni prior adversis Pallas vidisset ab armis
<Val. Fl. 6.741>	et secum: 'ruit ecce ferox in funera Perses,
<Val. Fl. 6.742>	quem genitor Colchis solioque imponere fratris
<Val. Fl. 6.743>	iam statuit. nostra vereor ne fraude peremptum
<Val. Fl. 6.744>	increpet et culpam hanc magno terrore rependat.'
<Val. Fl. 6.745>	haec dicens atro nebulam diffundit amictu
<Val. Fl. 6.746>	stridentesque viri circum caput amovet hastas.
<Val. Fl. 6.747>	ille super socias clementi turbine gentes
<Val. Fl. 6.748>	erigitur paulumque levi raptatus in aethra
<Val. Fl. 6.749>	iam tandem extremas pugnae defertur in oras,
<Val. Fl. 6.750>	forte ubi serus Hiber Issedoniaeque phalanges
<Val. Fl. 6.751>	Marte carent solisque iuvant clamoribus agmen.
<Val. Fl. 6.752>	Nox simul astriferas profert optabilis umbras;
<Val. Fl. 6.753>	et cadit extemplo belli fragor, aegraque muris
<Val. Fl. 6.754>	digreditur longum virgo perpessa timorem.
<Val. Fl. 6.755>	ut fera Nyctelii paulum per sacra resistunt,
<Val. Fl. 6.756>	mox rapuere deum iam iam quodcumque paratae
<Val. Fl. 6.757>	Thyiades, haut alio remeat Medea tumultu
<Val. Fl. 6.758>	atque inter Graiumque acies patriasque phalangas
<Val. Fl. 6.759>	semper inexpletis adgnoscit Iasona curis
<Val. Fl. 6.760>	armaque quique cava superest de casside vultum.
<Val. Fl. 7.1>	Te quoque Thessalico iam serus ab hospite vesper
<Val. Fl. 7.2>	dividit et iam te tua gaudia, virgo, relinquunt,
<Val. Fl. 7.3>	noxque ruit soli veniens non mitis amanti.
<Val. Fl. 7.4>	ergo ubi cunctatis extremo in limine plantis
<Val. Fl. 7.5>	contigit aegra toros et mens incensa tenebris,
<Val. Fl. 7.6>	vertere tunc varios per longa insomnia questus
<Val. Fl. 7.7>	nec pereat quo scire malo, tandemque fateri
<Val. Fl. 7.8>	ausa sibi paulum, medio sic fata dolore est:
<Val. Fl. 7.9>	'nunc ego quo casu vel quo sic pervigil usque
<Val. Fl. 7.10>	ipsa volens errore trahor? non haec mihi certe
<Val. Fl. 7.11>	nox erat ante tuos, iuvenis fortissime, vultus.
<Val. Fl. 7.12>	quos ego cur iterum demens iterumque recordor
<Val. Fl. 7.13>	tam magno discreta mari? quid in hospite solo
<Val. Fl. 7.14>	mens mihi? cognati potius iam vellera Phrixi
<Val. Fl. 7.15>	accipiat, quae sola petit quaeque una laborum
<Val. Fl. 7.16>	causa viro. nam quando domos has ille reviset?
<Val. Fl. 7.17>	aut meus Aesonias quando pater ibit ad urbes?
<Val. Fl. 7.18>	felices, mediis qui se dare fluctibus ausi
<Val. Fl. 7.19>	nec tantas timuere vias talemque secuti
<Val. Fl. 7.20>	hunc qui deinde virum: sed sic quoque talis abito.'
<Val. Fl. 7.21>	tum iactata toro totumque experta cubile
<Val. Fl. 7.22>	ecce videt tenui candescere limen eoo;
<Val. Fl. 7.23>	nec minus insomnem lux orta refecit amantem,
<Val. Fl. 7.24>	quam cum languentes levis erigit imber aristas
<Val. Fl. 7.25>	grataque iam fessis descendunt flamina remis.
<Val. Fl. 7.26>	At sua longarum Minyas iam cura viarum
<Val. Fl. 7.27>	admonet, inque ipso nequiquam tempore regem
<Val. Fl. 7.28>	laetitiae meritique petunt. quem passus Iason
<Val. Fl. 7.29>	vota prius captasque deis accendere praedas
<Val. Fl. 7.30>	prominet atque oculos longe tenet, aurea si iam
<Val. Fl. 7.31>	pellis et oblatis clarescant atria villis.
<Val. Fl. 7.32>	Ille autem iam iam vultus vocesque parantem
<Val. Fl. 7.33>	ante petit rumpitque moras inque ipsa morantis
<Val. Fl. 7.34>	prosilit ora viri talique effunditur ira:
<Val. Fl. 7.35>	'orbe satos alio, sua litora regnaque habentes,
<Val. Fl. 7.36>	quis furor has mediis tot fluctibus egit in oras.
<Val. Fl. 7.37>	quisve mei vos tantus amor? tu prima malorum
<Val. Fl. 7.38>	causa mihi, tu, Phrixe gener. non te aequore mersum
<Val. Fl. 7.39>	quo soror, ut felix nullos nunc nomine Graios
<Val. Fl. 7.40>	nossem ego. quis regum Pelias, quis Thessalus aut quae
<Val. Fl. 7.41>	Graecia, quodnam hominum cerno genus, aut ubi cautes
<Val. Fl. 7.42>	Cyaneae? venit Scythicas en hospes in oras.
<Val. Fl. 7.43>	quinquaginta Asiam (pudet heu) penetrarit Iason
<Val. Fl. 7.44>	exulibus? meque ante alios sic spreverit una,
<Val. Fl. 7.45>	una ratis, spolium ut vivo de rege reportet?
<Val. Fl. 7.46>	ipsum offerre meos, ipsum iam pandere lucos
<Val. Fl. 7.47>	imperet et nullo dignetur vincere bello?
<Val. Fl. 7.48>	cur age non templis sacrata avellere dona
<Val. Fl. 7.49>	omnibus atque ipsas gremiis abducere natas,
<Val. Fl. 7.50>	praedo, libet? vobisne domos, vobisne parentes
<Val. Fl. 7.51>	esse putem, ratis infandis quos sola rapinis
<Val. Fl. 7.52>	saevaque pascit hiems et quos, credamus ut ipsis,
<Val. Fl. 7.53>	rex suus inlisit pelago vetuitque reverti?
<Val. Fl. 7.54>	scilicet Aeoliae pecudis poteretur ut auro.
<Val. Fl. 7.55>	ante meus caesa descendet Caucasus umbra
<Val. Fl. 7.56>	ac prior Haemonias repetet super aequora praedas,
<Val. Fl. 7.57>	aut ego cum vittis statui feralibus Hellen
<Val. Fl. 7.58>	si tamen his aliter perstas non cedere terris,
<Val. Fl. 7.59>	teque pudor cassi reditus movet, ac latet una
<Val. Fl. 7.60>	nescio quid plus puppe viris, baud ipse morabor
<Val. Fl. 7.61>	quae petitis; modo nostra prior tu perfice iussa.
<Val. Fl. 7.62>	Martius ante urbem longis iacet horridus annis
<Val. Fl. 7.63>	campus et ardentes ac me quoque vomere presso,
<Val. Fl. 7.64>	me quoque cunctantes interdum agnoscere tauri.
<Val. Fl. 7.65>	his magis atque magis rabiem nunc nostra senectus
<Val. Fl. 7.66>	luxuriemque dedit, solitoque superbior ignis
<Val. Fl. 7.67>	ore fremit. succede meae, fortissime, laudi
<Val. Fl. 7.68>	et nostros recole, hospes, agros. nec semina derunt,
<Val. Fl. 7.69>	quae prius ipse dabam, et messes, quas solus obibam.
<Val. Fl. 7.70>	consiliis nox una satis, tecumque retracta
<Val. Fl. 7.71>	cumque tuis haec iussa deis, ac siquid in isto est
<Val. Fl. 7.72>	robore, praedicti venies in rura laboris.
<Val. Fl. 7.73>	ipse incertus adhuc, tenebris te protinus illis
<Val. Fl. 7.74>	involvi flammisque velim, durare parumper
<Val. Fl. 7.75>	an magis, everso iacias dum semina campo,
<Val. Fl. 7.76>	ac tibi Cadmei dum dentibus exeat hydri
<Val. Fl. 7.77>	miles et armata florescant pube novales.'
<Val. Fl. 7.78>	Filia prima trucis vocem mirata tyranni
<Val. Fl. 7.79>	haesit et ad iuvenem pallentia rettulit ora
<Val. Fl. 7.80>	contremuitque metu, ne nescius audeat hospes
<Val. Fl. 7.81>	seque miser ne posse putet. perstrinxerat horror
<Val. Fl. 7.82>	ipsum etiam et maesta stabat defixus in ira.
<Val. Fl. 7.83>	non ita Tyrrhenus stupet Ioniusque magister,
<Val. Fl. 7.84>	qui iam te, Tiberine, tuens clarumque serena
<Val. Fl. 7.85>	arce pharon, praeceps subito nusquam ostia, nusquam
<Val. Fl. 7.86>	Ausoniam videt et saevas accedere Syrtes.
<Val. Fl. 7.87>	tum tamen, infando quae det responsa tyranno,
<Val. Fl. 7.88>	colligit et tandem obtutu consurgit ab alto.
<Val. Fl. 7.89>	'non' ait 'hos reditus, non hanc, Aeeta, dedisti
<Val. Fl. 7.90>	spem Minyis, cum prima tuis pro moenibus arma
<Val. Fl. 7.91>	induimus. quo versa fides? quos vestra volutant
<Val. Fl. 7.92>	iussa dolos? alium hic Pelian, alia aequora cerno.
<Val. Fl. 7.93>	quin agite hoc omnes odiisque urgete tyranni
<Val. Fl. 7.94>	imperiisque caput; numquam mihi dextera nec spes
<Val. Fl. 7.95>	defuerit; mos iussa pati nec cedere duris.
<Val. Fl. 7.96>	unum oro, seu me illa suis seges obruet hastis,
<Val. Fl. 7.97>	hauriet adverso seu crastinus ignis hiatu,
<Val. Fl. 7.98>	nuntius hinc saevas Peliae mittatur ad aures,
<Val. Fl. 7.99>	hic periisse viros, et me, si vestra fuisset
<Val. Fl. 7.100>	ulla fides, reducem patriae potuisse referri'.
<Val. Fl. 7.101>	Talibus attonitos dictis natamque patremque
<Val. Fl. 7.102>	linquit et infida praeceps prorumpit ab aula.
<Val. Fl. 7.103>	at trepida et medios inter deserta parentes
<Val. Fl. 7.104>	virgo silet nec fixa solo servare parumper
<Val. Fl. 7.105>	lumina nee potuit maestos non flectere vultus
<Val. Fl. 7.106>	respexitque fores et adhuc invenit euntem,
<Val. Fl. 7.107>	visus et heu miserae tunc pulchrior hospes amanti
<Val. Fl. 7.108>	discedens: tales umeros, ea terga relinquit.
<Val. Fl. 7.109>	illa domum atque ipsos paulum procedere postes
<Val. Fl. 7.110>	optat et ardentes tenet intra limina gressus.
<Val. Fl. 7.111>	qualis ubi extremas Io vaga sentit harenas
<Val. Fl. 7.112>	fertque refertque pedem, tumido quam cogit Erinys
<Val. Fl. 7.113>	ire maria Phariaeque vocant trans aequora matres:
<Val. Fl. 7.114>	circuit haut aliter foribusque impendet apertis,
<Val. Fl. 7.115>	an melior Minyas revocet pater; oraque quaerens
<Val. Fl. 7.116>	hospitis aut solo maeret defecta cubili
<Val. Fl. 7.117>	aut venit in carae gremium refugitque sororis
<Val. Fl. 7.118>	atque loqui conata silet, rursusque recedens
<Val. Fl. 7.119>	quaerit, ut Aeaeis hospes consederit oris
<Val. Fl. 7.120>	Phrixus, ut aligeri Circen rapuere dracones.
<Val. Fl. 7.121>	tum comitum visu fruitur miseranda suarum
<Val. Fl. 7.122>	implerique nequit subitoque parentibus haeret
<Val. Fl. 7.123>	blandior et patriae circumfert oscula dextrae.
<Val. Fl. 7.124>	sic adsueta toris et mensae dulcis erili
<Val. Fl. 7.125>	aegra nova iam peste canis rabieque futura
<Val. Fl. 7.126>	ante fugam totos lustrat queribunda penates.
<Val. Fl. 7.127>	tandem etiam molli semet sic increpat ira:
<Val. Fl. 7.128>	'pergis', ait 'demens, teque illius angit imago
<Val. Fl. 7.129>	curaque, qui profuga forsan tenet alta carina
<Val. Fl. 7.130>	quique meum patrias referet nec nomen ad urbes.
<Val. Fl. 7.131>	quid me autem sic ille movet, superetne labores
<Val. Fl. 7.132>	an cadat et tanto turbetur Graecia luctu?
<Val. Fl. 7.133>	saltem, fata virum si iam suprema ferebant,
<Val. Fl. 7.134>	iussus ad ignotos potius foret ire tyrannos
<Val. Fl. 7.135>	o utinam et tandem non hac moreretur in urbe.
<Val. Fl. 7.136>	namque et sidereo nostri de sanguine Phrixi
<Val. Fl. 7.137>	dicitur, et caram vidi indoluisse sororem,
<Val. Fl. 7.138>	seque ait has iussis actum miser ire per undas.
<Val. Fl. 7.139>	at redeat quocumque modo meque ista precari
<Val. Fl. 7.140>	nesciat atque meum non oderit ille parentem.'
<Val. Fl. 7.141>	dixerat haec stratoque graves proiecerat artus,
<Val. Fl. 7.142>	si veniat miserata quies, cum saevior ipse
<Val. Fl. 7.143>	turbat agitque sopor: supplex hinc sternitur hospes,
<Val. Fl. 7.144>	hinc pater. illa nova rumpit formidine somnos
<Val. Fl. 7.145>	erigiturque toro; famulas carosque penates
<Val. Fl. 7.146>	agnoscit, modo Thessalicas raptata per urbes:
<Val. Fl. 7.147>	turbidus ut poenis caecisque pavoribus ensem
<Val. Fl. 7.148>	corripit et saevae ferit agmina matris Orestes:
<Val. Fl. 7.149>	ipsum angues, ipsum horrisoni quatit ira flagelli,
<Val. Fl. 7.150>	atque iterum infestae se fervere caede Lacaenae
<Val. Fl. 7.151>	credit agens, falsaque redit de strage dearum
<Val. Fl. 7.152>	fessus et in miserae conlabitur ora sororis.
<Val. Fl. 7.153>	His ubi nequiquam nutantem Colchida curis
<Val. Fl. 7.154>	Iuno videt necdum extremo parere furori,
<Val. Fl. 7.155>	non iam mentitae vultum vocemque resumit
<Val. Fl. 7.156>	Chalciopes. quando ardor hebet leviorque pudori
<Val. Fl. 7.157>	mensque obnixa malo, tenues sublimis in auras
<Val. Fl. 7.158>	tollitur et fulvo Venerem vestigat Olympo.
<Val. Fl. 7.159>	'sum memor, ut †tecum† mecum partita laborem;
<Val. Fl. 7.160>	illa nimis sed dura manet conversaque in iram
<Val. Fl. 7.161>	et furias dolet ac me nunc decepta reliquit.
<Val. Fl. 7.162>	i, precor, atque istum quo me frustratur amorem
<Val. Fl. 7.163>	vince, precor, patriis ut tandem evadere tectis
<Val. Fl. 7.164>	audeat atque meum casu defendere ab omni
<Val. Fl. 7.165>	Aesoniden: vis illa sacro, quo freta, veneno.
<Val. Fl. 7.166>	illum etiam totis adstantem noctibus anguem,
<Val. Fl. 7.167>	qui nemus omne suum quique aurea (respice porro)
<Val. Fl. 7.168>	vellera tot spiris circum, tot ductibus implet,
<Val. Fl. 7.169>	fallat et in somnos ingenti solvat ab orno.
<Val. Fl. 7.170>	haec tibi: nam Furiis atque ipsi cetera mando.'
<Val. Fl. 7.171>	Tum Venus aligerum mater sic fatur Amorum:
<Val. Fl. 7.172>	'nec tibi, cum primos adgressa es flectere sensus
<Val. Fl. 7.173>	virginis ignotaque animum contingere cura,
<Val. Fl. 7.174>	defuimus, data continuo quin cingula soli
<Val. Fl. 7.175>	nostra tibi, quis mota loco labefactaque cessit.
<Val. Fl. 7.176>	haut satis est, sed me ipsa opus, et cunctantia poscunt
<Val. Fl. 7.177>	pectora me dubiusque pudor: iam foedera faxo
<Val. Fl. 7.178>	Aesonii petat ipsa viri metuatque morari.
<Val. Fl. 7.179>	tu face luciferae citus ad delubra Dianae
<Val. Fl. 7.180>	deveniat, sacras solita est ubi fundere taedas
<Val. Fl. 7.181>	Colchis et aequali dominam lustrare caterva.
<Val. Fl. 7.182>	nec te nunc Hecates subeat metus, aut mea forte
<Val. Fl. 7.183>	impediat ne coepta time; quin audeat opto:
<Val. Fl. 7.184>	continuo transibit amor, cantuque trilingui
<Val. Fl. 7.185>	ipsam flammiferos cogam compescere tauros.'
<Val. Fl. 7.186>	amplexuque petit; volucrem tunc aspicit Irin
<Val. Fl. 7.187>	festinamque iubet monitis parere Diones
<Val. Fl. 7.188>	et iuvenem Aesonium praedicto sistere luco.
<Val. Fl. 7.189>	protinus hinc Iris Minyas, Cytherea petivit
<Val. Fl. 7.190>	Colchida; Caucaseis speculatrix Iuno resedit
<Val. Fl. 7.191>	rupibus, attonitos Aeaea in moenia vultus
<Val. Fl. 7.192>	speque metuque tenens et adhuc ignara futuri.
<Val. Fl. 7.193>	Vix primas occulta Venus prospexerat arces,
<Val. Fl. 7.194>	virginis ecce novus mentem perstringere languor
<Val. Fl. 7.195>	incipit; ingeminant commotis questibus aestus.
<Val. Fl. 7.196>	ergo iterum sensus varios super hospite volvens
<Val. Fl. 7.197>	maeret et absenti nequiquam talia fatur:
<Val. Fl. 7.198>	'si tibi Thessalicis, nunc si tua forte venenis
<Val. Fl. 7.199>	mater et heu, siqua est, posset succurrere coniunx.
<Val. Fl. 7.200>	quidve tuos virgo possim nisi flere labores?
<Val. Fl. 7.201>	hoc satis ipse ...........
<Val. Fl. 7.202>	ei mihi, ne casus etiam spectare supremos
<Val. Fl. 7.203>	atque iterum durae cogar comes ire sorori.
<Val. Fl. 7.204>	et nunc ille sua non quemquam sorte moveri,
<Val. Fl. 7.205>	non ullum meminisse putat, cumque omnibus odit
<Val. Fl. 7.206>	me quoque. siquando fuerit tamen ulla potestas,
<Val. Fl. 7.207>	illum ego, qui diris cinis ultimus haeserit arvis,
<Val. Fl. 7.208>	ossaque, quis tauri saevusque pepercerit ignis,
<Val. Fl. 7.209>	componam sedemque dabo. fas tunc mihi manes
<Val. Fl. 7.210>	dilexisse viri tumuloque has reddere curas.'
<Val. Fl. 7.211>	Dixerat. ecce toro Venus improvisa resedit,
<Val. Fl. 7.212>	sicut erat mutata deam mentitaque pictis
<Val. Fl. 7.213>	vestibus et magica Circen Titanida virga.
<Val. Fl. 7.214>	ipsa, velut lenti fallatur imagine somni,
<Val. Fl. 7.215>	sic oculos incerta tenet magnique sororem
<Val. Fl. 7.216>	paulatim putat esse patris. tum flebile gaudens
<Val. Fl. 7.217>	prosiluit saevaeque ultro tulit oscula divae
<Val. Fl. 7.218>	ac prior: 'o tandem, vix tandem reddita Circe
<Val. Fl. 7.219>	dura tuis, quae te biiugis serpentibus egit
<Val. Fl. 7.220>	hinc fuga? quaeve fuit patriis mora gratior oris?
<Val. Fl. 7.221>	ante et Thessalicae Phasin petiere carinae
<Val. Fl. 7.222>	perque tot infelix frustra vada venit Iason,
<Val. Fl. 7.223>	quam patriae te movit amor.' tum cetera rumpit
<Val. Fl. 7.224>	occurritque Venus: 'tu nunc mihi causa viarum
<Val. Fl. 7.225>	sola, tuae venio iam pridem ignava iuventae.
<Val. Fl. 7.226>	cetera parce queri neu me meliora secutam
<Val. Fl. 7.227>	argue; quippe etiam repetentur munera divum.
<Val. Fl. 7.228>	omnibus hunc potius communem animantibus orbem,
<Val. Fl. 7.229>	communes et crede deos. patriam inde vocato,
<Val. Fl. 7.230>	qua redit itque dies, nec nos, o nata, malignus
<Val. Fl. 7.231>	cluserit hoc uno semper sub frigore mensis.
<Val. Fl. 7.232>	fas mihi non habiles, fas et tibi linquere Colchos.
<Val. Fl. 7.233>	et nunc Ausonii coniunx ego regia Pici,
<Val. Fl. 7.234>	nec mihi flammiferis horrent ibi pascua tauris,
<Val. Fl. 7.235>	meque vides Tusci dominam maris. at tibi quinam
<Val. Fl. 7.236>	Sauromatae, miseranda, proci? cui vadis Hibero
<Val. Fl. 7.237>	(ei mihi) vel saevo coniunx non una Gelono?'
<Val. Fl. 7.238>	Ilia deae contra iamdudum spernere voces.
<Val. Fl. 7.239>	'non ita me immemorem magnae Perseidos' inquit
<Val. Fl. 7.240>	'cernis, ut infelix thalamos ego cogar in illos.
<Val. Fl. 7.241>	i, precor, atque illum pro me dimitte timorem.
<Val. Fl. 7.242>	sed magis his miseram, quando potes, eripe curis,
<Val. Fl. 7.243>	unde metus aestusque mihi, quaeque aspera, mater,
<Val. Fl. 7.244>	perpetior durae iamdudum incendia mentis.
<Val. Fl. 7.245>	nulla quies animo, nullus sopor arida ...
<Val. Fl. 7.246>	quaere malis nostris requiem mentemque repone,
<Val. Fl. 7.247>	redde diem noctemque mihi, da prendere vestes
<Val. Fl. 7.248>	somniferas ipsaque oculos componere virga.
<Val. Fl. 7.249>	tu quoque nil, mater, prodes mihi; fortior ante
<Val. Fl. 7.250>	sola fui. tristes thalamos infestaque cerno
<Val. Fl. 7.251>	omnia, vipereos ipsi tibi surgere crines.'
<Val. Fl. 7.252>	talia verba dabat conlapsaque flebat iniquae
<Val. Fl. 7.253>	in Veneris Medea sinus pestemque latentem
<Val. Fl. 7.254>	ossibus atque imi monstrabat pectoris ignem.
<Val. Fl. 7.255>	Occupat amplexu Venus et furialia figit
<Val. Fl. 7.256>	oscula permixtumque odiis inspirat amorem;
<Val. Fl. 7.257>	dumque illam variis maerentem vocibus ambit
<Val. Fl. 7.258>	inque alio sermone tenet, quin hoc' ait 'audi
<Val. Fl. 7.259>	atque attolle genas', lacrimisque haec infit obortis:
<Val. Fl. 7.260>	'cum levis a superis ad te modo laberer auris,
<Val. Fl. 7.261>	forte ratem primo †figientem† litore cerno,
<Val. Fl. 7.262>	qualem nostra suo numquam dimittere portu
<Val. Fl. 7.263>	vellet, adhuc omnes quae detinet insula nautas.
<Val. Fl. 7.264>	unus ibi ante alios qui tum mihi pulchrior omnis
<Val. Fl. 7.265>	visus erat (longeque ducem mirabar et ipsa)
<Val. Fl. 7.266>	advolat atque unam comitum ratus esse tuarum
<Val. Fl. 7.267>	"per tibi siquis" ait "morituri protinus horror
<Val. Fl. 7.268>	et quem non meritis videas occurrere monstris,
<Val. Fl. 7.269>	haec precor, haec dominae referas ad virginis aurem,
<Val. Fl. 7.270>	tu fletus ostende meos; illi has ego voces,
<Val. Fl. 7.271>	qua datur, basque manus, ut possum, a litore tendo.
<Val. Fl. 7.272>	ipsae, quas mecum per mille pericula traxi,
<Val. Fl. 7.273>	defecere deae; spes et via sola salutis,
<Val. Fl. 7.274>	quam dederit, si forte dabit. ne vota repellat,
<Val. Fl. 7.275>	ne mea; totque animas, qualis nec viderit ultra,
<Val. Fl. 7.276>	dic, precor, auxilio iuvet atque haec nomina servet.
<Val. Fl. 7.277>	[si Pelopis duros prior Hippodamia labores
<Val. Fl. 7.278>	expediit totque ora simul vulgata procorum
<Val. Fl. 7.279>	respiciens tandem patrios exhorruit axes,
<Val. Fl. 7.280>	si dedit ipsa neci fratrem Minoia virgo,
<Val. Fl. 7.281>	cur non hospitibus fas sit succurrere dignis
<Val. Fl. 7.282>	te quoque et Aeaeos iubeas mitescere campos?
<Val. Fl. 7.283>	occidat aeterna tandem Cadmeia morte
<Val. Fl. 7.284>	iam seges et viso fumantes hospite tauri.]
<Val. Fl. 7.285>	ei mihi, quod nullas hic possum exsolvere grates.
<Val. Fl. 7.286>	at tamen hoc saeva corpus de morte receptum,
<Val. Fl. 7.287>	hanc animam sciat esse suam. miserebitur ergo?
<Val. Fl. 7.288>	die, ait, an potius" — strictumque ruebat in ensem.
<Val. Fl. 7.289>	promisi; ne falle, precor. cumque ipsa moverer
<Val. Fl. 7.290>	adloquio casuque viri, te passa rogari
<Val. Fl. 7.291>	sum potius; tu laude nova, tu supplice digno
<Val. Fl. 7.292>	dignior es; sat fama meis iam parta venenis.'
<Val. Fl. 7.293>	Torserat illa gravi iamdudum lumina vultu
<Val. Fl. 7.294>	vix animos dextramque tenens, quin ipsa loquentis
<Val. Fl. 7.295>	iret in ora deae: tanta pudor aestuat ira
<Val. Fl. 7.296>	verba cavens; horror molles invaserat annos.
<Val. Fl. 7.297>	iamque toro trepidas infelix obruit aures
<Val. Fl. 7.298>	nec quo ferre fugam nec quo se vertere posset
<Val. Fl. 7.299>	prensa videt; rupta condi tellure premique
<Val. Fl. 7.300>	iamdudum cupit ac diras evadere voces.
<Val. Fl. 7.301>	Illa sequi iubet et portis exspectat in ipsis.
<Val. Fl. 7.302>	saevus Echionia ceu Penthea Bacchus in aula
<Val. Fl. 7.303>	deserit infectis per roscida cornua vittis,
<Val. Fl. 7.304>	cum tenet ille deum pudibundaque tegmina matris
<Val. Fl. 7.305>	tympanaque et mollem subito miser accipit hastam:
<Val. Fl. 7.306>	haud aliter deserta pavet perque omnia circum
<Val. Fl. 7.307>	fert oculos tectisque negat procedere virgo.
<Val. Fl. 7.308>	contra saevus amor, contra periturus Iason
<Val. Fl. 7.309>	urget et auditae crescunt in pectore voces.
<Val. Fl. 7.310>	heu quid agat? videt externo se prodere patrem
<Val. Fl. 7.311>	dura viro, famam scelerum iamque ipsa suorum
<Val. Fl. 7.312>	prospicit et questu superos questuque fatigat
<Val. Fl. 7.313>	Tartara; pulsat humum manibusque immurmurat uncis
<Val. Fl. 7.314>	noctis eram Ditemque ciens, succurrere tandem
<Val. Fl. 7.315>	morte velint ipsumque simul demittere leto,
<Val. Fl. 7.316>	quem propter furit; absentem saevissima poscit
<Val. Fl. 7.317>	nunc Pelian, tanta iuvenem qui perderet ira;
<Val. Fl. 7.318>	saepe suas misero promittere destinat artes
<Val. Fl. 7.319>	denegat atque una potius decernit in hora
<Val. Fl. 7.320>	ac neque tam turpi cessuram semper amori
<Val. Fl. 7.321>	proclamat neque opem ignoto viresque daturam,
<Val. Fl. 7.322>	atque toro proiecta manet, cum visa vocari
<Val. Fl. 7.323>	rursus et impulso sonuerunt cardine postes.
<Val. Fl. 7.324>	Ergo ubi nescio quo penitus se numine vinci
<Val. Fl. 7.325>	sentit et abscisum quidquid pudor ante monebat,
<Val. Fl. 7.326>	tum thalami penetrale petit, quae maxima norat
<Val. Fl. 7.327>	auxilia Haemoniae quaerens pro rege carinae.
<Val. Fl. 7.328>	utque procul magicis spirantia tecta venenis
<Val. Fl. 7.329>	et saevae patuere fores oblataque contra
<Val. Fl. 7.330>	omnia, qtae ponto, quae manibus emit imis
<Val. Fl. 7.331>	et quae sanguineo lunae destrinxit ab ore,
<Val. Fl. 7.332>	'tunc sequeris' ait 'quidquam aut patiere pudendum,
<Val. Fl. 7.333>	cum tibi tot mortes scelerisque brevissima tanti
<Val. Fl. 7.334>	effugia?' haec dicens, qua non velocior ulla
<Val. Fl. 7.335>	pestis erat toto nequiquam lumine lustrat
<Val. Fl. 7.336>	cunctaturque super morituraque colligit iras.
<Val. Fl. 7.337>	o nimium iucunda dies, quam cara sub ipsa
<Val. Fl. 7.338>	morte magis: stetit et sese mirata furentem est.
<Val. Fl. 7.339>	'occidis heu; primo potes hoc durare sub aevo?
<Val. Fl. 7.340>	nec tu lucis' ait 'nec videris ulla iuventae
<Val. Fl. 7.341>	gaudia, non dulces fratris pubescere malas?
<Val. Fl. 7.342>	hunc quoque, quicumque est, crudelis, Iasona nescis
<Val. Fl. 7.343>	morte perire tua, qui te nunc invocat unam,
<Val. Fl. 7.344>	qui rogat et nostro quem prima in litore vidi?
<Val. Fl. 7.345>	cur tibi fallaces placuit coniungere dextras
<Val. Fl. 7.346>	tunc, pater, atque istis iuvenem non perdere monstris
<Val. Fl. 7.347>	protinus? ipsa etiam, fateor, tunc ipsa volebam.
<Val. Fl. 7.348>	testor cara tuas, Circe Titania, voces,
<Val. Fl. 7.349>	te ducente sequor, tua me, grandaeva, fatigant
<Val. Fl. 7.350>	consilia et monitis cedo minor.' haec ubi fata,
<Val. Fl. 7.351>	rursus ad Haemonii iuvenis curamque metumque
<Val. Fl. 7.352>	vertitur, hunc solum propter seu vivere gaudens
<Val. Fl. 7.353>	sive mori, quodcumque velit. maiora precatur
<Val. Fl. 7.354>	carmina, maiores Hecaten immittere vires
<Val. Fl. 7.355>	nunc sibi, nec notis stabat contenta venenis.
<Val. Fl. 7.356>	cingitur inde sinus et, qua sibi fida magis vis
<Val. Fl. 7.357>	nulla, Prometheae florem de sanguine fibrae
<Val. Fl. 7.358>	Cauaseum promit nutritaque gramina poenis,
<Val. Fl. 7.359>	quae sacer ille nives inter tristesque pruinas
<Val. Fl. 7.360>	durat alitque cruor, cum viscere vultur adeso
<Val. Fl. 7.361>	tollitur e scopulis et rostro inrorat aperto.
<Val. Fl. 7.362>	idem nec longi languesct finibus aevi
<Val. Fl. 7.363>	immortale virens, idem stat fulmina contra
<Val. Fl. 7.364>	sanguis et in mediiis florescunt ignibus herbae.
<Val. Fl. 7.365>	prima Hecate Stygiis duratam fontibus harpen
<Val. Fl. 7.366>	intulit et validas scopulis effodit aristas;
<Val. Fl. 7.367>	mox famulae monstrata seges, quae lampade Phoebes
<Val. Fl. 7.368>	sub decima iuga feta metit saevitque per omnes
<Val. Fl. 7.369>	relliquias saniemque dei; gemit inritus ille
<Val. Fl. 7.370>	Colchidos ora tuens; totos tunc contrahit artus
<Val. Fl. 7.371>	†monte† dolor cunctaeque tremunt sub falce catenae.
<Val. Fl. 7.372>	Talibus infelix contra sua regna venenis
<Val. Fl. 7.373>	induitur noctique tremens infertur opacae.
<Val. Fl. 7.374>	dat dextram blandisque pavens Venus oscula miscet
<Val. Fl. 7.375>	adloquiis iunctoque trahit per moenia passu.
<Val. Fl. 7.376>	qualis adhuc teneros supremum pallida fetus
<Val. Fl. 7.377>	mater ab excelso produxit in aera nido
<Val. Fl. 7.378>	hortaturque sequi brevibusque insurgere pennis;
<Val. Fl. 7.379>	illos caerulei primus ferit horror Olympi,
<Val. Fl. 7.380>	iamque redire rogant adsuetaque quaeritur arbor:
<Val. Fl. 7.381>	haud aliter caecae per moenia deficit urbis
<Val. Fl. 7.382>	incedens horretque domos Medea silentes.
<Val. Fl. 7.383>	hic iterum extremae nequiquam in limine portae
<Val. Fl. 7.384>	substitit atque iterum fetus animique soluti,
<Val. Fl. 7.385>	respexitque deam paulumque his vocibus haesit:
<Val. Fl. 7.386>	'ipse rogat certe meque ipse implorat Iason?
<Val. Fl. 7.387>	nullane culpa subest? labes non ulla pudoris,
<Val. Fl. 7.388>	nullus amor, nec turpe viro servire precanti?'
<Val. Fl. 7.389>	illa nihil contra vocesque abrumpit inanes.
<Val. Fl. 7.390>	et iam iam magico per opaca silentia Colchis
<Val. Fl. 7.391>	coeperat ire sono, montanaque condere vultus
<Val. Fl. 7.392>	numina cumque suis averti collibus amnes.
<Val. Fl. 7.393>	iam stabulis gregibusque pavor strepitusque sepulcris
<Val. Fl. 7.394>	inciderat; stupet ipsa gravi nox tardior umbra;
<Val. Fl. 7.395>	iamque tremens longe sequitur Venus; utque sub altas
<Val. Fl. 7.396>	pervenere trabes divaeque triformis in umbram,
<Val. Fl. 7.397>	hic subito ante oculos nondum speratus Iason
<Val. Fl. 7.398>	emicuit viditque prior conterrita virgo,
<Val. Fl. 7.399>	atque hinc se profugam volucris Thaumantias alis
<Val. Fl. 7.400>	sustulit, inde Venus dextrae dilapsa tenenti.
<Val. Fl. 7.401>	obvius ut sera cum se sub nocte magistris
<Val. Fl. 7.402>	impingit pecorique pavor, qualesve profundum
<Val. Fl. 7.403>	per chaos occurrunt caecae sine vocibus umbrae,
<Val. Fl. 7.404>	haut secus in mediis noctis nemorisque tenebris
<Val. Fl. 7.405>	inciderant ambo attoniti iuxtaque subibant,
<Val. Fl. 7.406>	abietibus tacitis aut immotis cyparissis
<Val. Fl. 7.407>	adsimiles, rapidus nondum quas miscuit auster.
<Val. Fl. 7.408>	Ergo ut erat vultu defixus uterque silenti
<Val. Fl. 7.409>	noxque suum peragebat iter, iam iam ora levare
<Val. Fl. 7.410>	Aesoniden farique cupit Medea priorem.
<Val. Fl. 7.411>	quam simul effusis pavitantem fletibus
<Val. Fl. 7.412>	flagrantesque genas vidit miserumque pudorem,
<Val. Fl. 7.413>	has tandem voces dedit et solatus amantem est:
<Val. Fl. 7.414>	'fersne aliquam spem lucis?' ait, 'miserata laborem
<Val. Fl. 7.415>	nempe venis? an et ipsa mea laetabere morte?
<Val. Fl. 7.416>	ne, precor, infando similem te, virgo, parenti
<Val. Fl. 7.417>	gesseris, haut tales decet inclementia vultus.
<Val. Fl. 7.418>	hascine nunc grates, haec exspectata laborum
<Val. Fl. 7.419>	dona dari decuit? sic te sub teste remitti
<Val. Fl. 7.420>	fas mihi, virgo, †tuum† iustas da vocibus aures:
<Val. Fl. 7.421>	die, pater ille tuus tantis me opponere monstris
<Val. Fl. 7.422>	quid meritum aut tales voluit cur pendere poenas?
<Val. Fl. 7.423>	an iacet externa quod nunc mihi cuspide Canthus,
<Val. Fl. 7.424>	quodque meus vestris cecidit pro moenibus Iphis
<Val. Fl. 7.425>	aut Scythiae tanta inde manus? iussisset abire
<Val. Fl. 7.426>	perfidus atque suis extemplo cedere regnis.
<Val. Fl. 7.427>	spem mihi promissam per quae discrimina rursus
<Val. Fl. 7.428>	et reddat qua lege, vides. occumbere tandem
<Val. Fl. 7.429>	possumus, idque sedet, quam non quaecumque subire
<Val. Fl. 7.430>	patris iussa tui; numquam sine vellere abibo
<Val. Fl. 7.431>	hinc ego, degenerem nee me tu prima videbis.
<Val. Fl. 7.432>	Haec ait. illa tremens, ut supplicis aspicit ora
<Val. Fl. 7.433>	conticuisse viri iamque et sua verba reposci,
<Val. Fl. 7.434>	nec quibus incipiat demens videt, ordine nec quo,
<Val. Fl. 7.435>	quove tenus, prima cupiens effundere voce
<Val. Fl. 7.436>	omnia, sed nec prima pudor dat verba timenti;
<Val. Fl. 7.437>	haeret et attollens vix tandem lumina fatur:
<Val. Fl. 7.438>	'quid, precor, in nostras venisti, Thessale, terras?
<Val. Fl. 7.439>	unde mei spes ulla tibi? tantosque petisti
<Val. Fl. 7.440>	cur non ipse tua fretus virtute labores?
<Val. Fl. 7.441>	nempe, ego si patriis timuissem excedere tectis,
<Val. Fl. 7.442>	occideras, nempe hanc animam cras saeva manebant
<Val. Fl. 7.443>	funera. Iuno ubi nunc, ubi nunc Tritonia virgo,
<Val. Fl. 7.444>	sola tibi quoniam tantis in casibus adsum
<Val. Fl. 7.445>	externae regina domus? miraris et ipse,
<Val. Fl. 7.446>	credo, nec agnoscunt hae nunc Aeetida silvae.
<Val. Fl. 7.447>	sed fatis sum victa tuis; cape munera supplex
<Val. Fl. 7.448>	non mea; teque iterum Pelias si perdere quaeret
<Val. Fl. 7.449>	inque alios casus, alias si mittet ad urbes,
<Val. Fl. 7.450>	heu formae ne crede tuae.' Titania iamque
<Val. Fl. 7.451>	gramina Perseasque sinu depromere vires
<Val. Fl. 7.452>	coeperat hisque iterum compellat Iasona dictis:
<Val. Fl. 7.453>	'si tamen aut superis aliquam spem ponis in istis
<Val. Fl. 7.454>	aut tua praesenti virtus te educere leto,
<Val. Fl. 7.455>	si te forte potest, etiam nunc deprecor, hospes,
<Val. Fl. 7.456>	me sine et insontem misero dimitte parenti.
<Val. Fl. 7.457>	dixerat: extemplo (neque enim matura ruebant
<Val. Fl. 7.458>	sidera et extremum suffecerat axe Booten)
<Val. Fl. 7.459>	cum gemitu et multo iuveni medicamina fletu
<Val. Fl. 7.460>	non secus ac patriam pariter famamque decusque
<Val. Fl. 7.461>	obicit. ille manu subit et vim corripit omnem.
<Val. Fl. 7.462>	Inde ubi facta nocens et non revocabilis umquam
<Val. Fl. 7.463>	cessit ab ore pudor propiorque implevit Erinys,
<Val. Fl. 7.464>	carmina nunc totos volvit figitque per artus
<Val. Fl. 7.465>	Aesonidae et totum septeno murmure fertur
<Val. Fl. 7.466>	per clipeum atque viro graviorem reddidit hastam,
<Val. Fl. 7.467>	iamque sui tauris languent absentibus ignes.
<Val. Fl. 7.468>	'nunc age et has' inquit 'cristas galeamque resume,
<Val. Fl. 7.469>	quam modo funerea tenuit Discordia dextra.
<Val. Fl. 7.470>	hanc iace per medias, cum verteris aequora, messes;
<Val. Fl. 7.471>	protinus in sese conversa furoribus ibit
<Val. Fl. 7.472>	cuncta phalanx, atque ipse fremens mirabitur et me
<Val. Fl. 7.473>	respiciet fortasse pater.' sic deinde locuta
<Val. Fl. 7.474>	iam magis atque magis mentem super alta ferebat
<Val. Fl. 7.475>	aequora, pandentes Minyas iam vela videbat
<Val. Fl. 7.476>	se sine. tum vero extremo percussa dolore
<Val. Fl. 7.477>	arripit Aesoniden dextra ac summissa profatur:
<Val. Fl. 7.478>	'sis memor, oro, mei, contra memor ipsa manebo,
<Val. Fl. 7.479>	crede, tui. quantum hinc aberis, die quaeso, profundi?
<Val. Fl. 7.480>	quod caeli spectabo latus? sed te quoque tangat
<Val. Fl. 7.481>	cura mei quocumque loco, quoscumque per annos;
<Val. Fl. 7.482>	atque hunc te meminisse velis et nostra fateri
<Val. Fl. 7.483>	munera, servatum pudeat nec virginis arte.
<Val. Fl. 7.484>	ei mihi, cur nulli stringunt tua lumina fletus?
<Val. Fl. 7.485>	an me mox merita morituram patris ab ira
<Val. Fl. 7.486>	dissimulas? te regna tuae felicia gentis,
<Val. Fl. 7.487>	te coniunx natique manent; ego prodita abibo;
<Val. Fl. 7.488>	nec queror et pro te lucem quoque laeta relinquam.'
<Val. Fl. 7.489>	protinus hospes ad haec (tacitis nam cantibus illum
<Val. Fl. 7.490>	flexerat et simili iamdudum adflarat amore)
<Val. Fl. 7.491>	'tune' ait 'Aesoniden quicquam te velle relicta
<Val. Fl. 7.492>	credis et ulla pati sine te loca? redde tyranno
<Val. Fl. 7.493>	me potius, recipe ingratos atque exue cantus.
<Val. Fl. 7.494>	quis mihi lucis amor? patriam cur amplius optem,
<Val. Fl. 7.495>	si non et genitor te primam amplectitur Aeson,
<Val. Fl. 7.496>	teque tuo longe fulgentem vellere gaudens
<Val. Fl. 7.497>	spectat et ad primos procumbit Graecia fluctus?
<Val. Fl. 7.498>	respice ad has voces et iam, precor, adnue, coniunx.
<Val. Fl. 7.499>	per te, quae superis divisque potentior imis,
<Val. Fl. 7.500>	perque haec, virgo, tuo redeuntia sidera nutu
<Val. Fl. 7.501>	atque per has nostri iuro discriminis horas:
<Val. Fl. 7.502>	umquam ego si meriti sim noctis et immemor huius,
<Val. Fl. 7.503>	si te sceptra, domum, si te liquisse parentes,
<Val. Fl. 7.504>	senseris et me tum non haec promissa tuentem,
<Val. Fl. 7.505>	tum me non tauros iuvet evasisse ferosque
<Val. Fl. 7.506>	terrigenas, tum me tectis tua turbet in ipsis
<Val. Fl. 7.507>	flamma tuaeque artes; nullus succurrere contra
<Val. Fl. 7.508>	ingrato queat, et si quid tum saevius istis,
<Val. Fl. 7.509>	adicias meque in medio terrore relinquas.'
<Val. Fl. 7.510>	audiit atque simul meritis periuria poenis
<Val. Fl. 7.511>	despondet questus semper Furor ultus amantum.
<Val. Fl. 7.512>	Haec ubi dicta, tamen perstant defixus uterque,
<Val. Fl. 7.513>	et nunc ora levant audaci laeta iuventa,
<Val. Fl. 7.514>	ora simul totiens dulcis rapientia visus,
<Val. Fl. 7.515>	nunc deicit vultus aeger pudor, et mora dictis
<Val. Fl. 7.516>	redditur, ac rursus conterret Iasona virgo:
<Val. Fl. 7.517>	'accipe, perdomitis quae deinde pericula tauris
<Val. Fl. 7.518>	et quis in Aeolio maneat te vellere custos;
<Val. Fl. 7.519>	nondum cuncta tibi, fateor, promissa peregi.
<Val. Fl. 7.520>	saevior ingenti Mavortis in arbore restat,
<Val. Fl. 7.521>	crede, labor, quem — tanta utinam fiducia nostri
<Val. Fl. 7.522>	sit mihi nocturnaeque Hecates — nostrique vigoris '
<Val. Fl. 7.523>	dixerat, utque virum doceat, quae monstra supersint,
<Val. Fl. 7.524>	protinus immensis recubantem anfractibus anguem
<Val. Fl. 7.525>	turbat et Haemonii subito ducis obicit umbram.
<Val. Fl. 7.526>	ille, quod haud alias, stetit et trepidantia torsit
<Val. Fl. 7.527>	sibila, seque metu postquam sua vellera circum
<Val. Fl. 7.528>	sustulit atque omnis spiris exhorruit arbor,
<Val. Fl. 7.529>	incipit inde sequi et vacuo furit ore per auras.
<Val. Fl. 7.530>	'quis fragor hic? quaenam tantae, die virgo, ruinae?'
<Val. Fl. 7.531>	exclamat stricto Aesonides stans frigidus ense.
<Val. Fl. 7.532>	illa trahit ridens tandemque ait angue represso:
<Val. Fl. 7.533>	'hunc tibi postremum nostri parat ira parentis,
<Val. Fl. 7.534>	heu miser, heu tantis iterum mihi care periclis.
<Val. Fl. 7.535>	o utinam nullo te sim visura labore
<Val. Fl. 7.536>	ipsam caeruleis squalentem nexibus ornum
<Val. Fl. 7.537>	ipsaque pervigilis calcantem lumina monstri:
<Val. Fl. 7.538>	contingat bis deinde mori.' sic fata profugit
<Val. Fl. 7.539>	seque sub extremis in moenia rettulit umbris.
<Val. Fl. 7.540>	Et iam puniceo regem spes vana sub ortu
<Val. Fl. 7.541>	extulerat, quantis nox una diremerit undis
<Val. Fl. 7.542>	Aesoniden, liberne fretis iam vultus apertis
<Val. Fl. 7.543>	utque prius totum sileat mare. dumque ea longe
<Val. Fl. 7.544>	explorare †quaeat†, contra venit Arcas Echion
<Val. Fl. 7.545>	dicta ferens, iam Circaeis Mavortis in agris
<Val. Fl. 7.546>	stare virum: daret aeripedes in proelia tauros.
<Val. Fl. 7.547>	et 'vocor en ultro' dixit, 'spesque addidit alas.
<Val. Fl. 7.548>	vos mihi nunc primum in flammas invertite, tauri,
<Val. Fl. 7.549>	aequora, nunc totos aperite et volvite flatus.
<Val. Fl. 7.550>	exeat Haemonio messis memoranda colono,
<Val. Fl. 7.551>	tuque tuum patri in Graium da, nata, draconem.
<Val. Fl. 7.552>	ipsius aspectu pereant in velleris, ipsa
<Val. Fl. 7.553>	terga mihi diros servent infecta cruores.'
<Val. Fl. 7.554>	fatur et effusis pandi iubet aequora tauris.
<Val. Fl. 7.555>	pars et Echionii subeunt immania dentis
<Val. Fl. 7.556>	semina, pars diri portant grave robur aratri.
<Val. Fl. 7.557>	at sua magnanimum contra Pagasaea iuventus
<Val. Fl. 7.558>	prosequitur stipatque ducem; tum maxima quisque
<Val. Fl. 7.559>	dicta dedit saevisque procul discessit in agris.
<Val. Fl. 7.560>	fixerat ille gradus totoque ex agmine solus
<Val. Fl. 7.561>	stabat, ut extremis desertus ab orbibus aclis,
<Val. Fl. 7.562>	quem iam lassa dies austrique ardentis harenae,
<Val. Fl. 7.563>	aut quem Riphaeas exstantem rursus ad arces
<Val. Fl. 7.564>	nix et caerulei Boreae ferus abstulit horror,
<Val. Fl. 7.565>	cum subito attoniti longissima Phasidis unda
<Val. Fl. 7.566>	Caucaseaeque trabes omnisque Aeetia tellus
<Val. Fl. 7.567>	fulsit et ardentes stabula effudere tenebras.
<Val. Fl. 7.568>	ac velut ex una siquando nube corusci
<Val. Fl. 7.569>	ira Iovis torsit geminos mortalibus ignes,
<Val. Fl. 7.570>	aut duo cum pariter ruperunt vincula venti
<Val. Fl. 7.571>	dantque fugam: sic tunc claustris evasit uterque
<Val. Fl. 7.572>	taurus et immani proflavit turbine flammas
<Val. Fl. 7.573>	arduus atque atro volvens incendia fluctu.
<Val. Fl. 7.574>	horruit Argoae legio ratis, horruit audax
<Val. Fl. 7.575>	qui modo virgineis servari cantibus Idas
<Val. Fl. 7.576>	flebat et invito prospexit Colchida vultu.
<Val. Fl. 7.577>	non tulit ipse moras seseque immisit Iason;
<Val. Fl. 7.578>	diversos postquam ire videt, galeamque minantem
<Val. Fl. 7.579>	quassat et errantem dextra ciet obvius ignem.
<Val. Fl. 7.580>	cunctatus paulum subito furit. aequora non sic
<Val. Fl. 7.581>	in scopulos irata ruunt eademque recedunt
<Val. Fl. 7.582>	fracta retro. bis fulmineis se flatibus infert
<Val. Fl. 7.583>	obnubitque virum, sed non incendia Colchis
<Val. Fl. 7.584>	adspirare sinit, clipeoque inliditur ignis
<Val. Fl. 7.585>	frigidus, et viso pallescit flamma veneno.
<Val. Fl. 7.586>	inicit Aesonides dextram adque ardentia mittit
<Val. Fl. 7.587>	cornua, dein totis propendens viribus haeret.
<Val. Fl. 7.588>	ille virum atque ipsam tunc te, Medea, recusans
<Val. Fl. 7.589>	concutit et tota nitentem carminis ira
<Val. Fl. 7.590>	portat iners; tandem gravius mugire recedens
<Val. Fl. 7.591>	incipit et fesso victus descendere cornu.
<Val. Fl. 7.592>	respicit hinc socios immania vincula poscens
<Val. Fl. 7.593>	Aesonides, iamque ora premit trahiturque trahitque
<Val. Fl. 7.594>	obnixusque genu superat cogitque trementes
<Val. Fl. 7.595>	sub iuga aena toros. alium dehinc turbida Colchis
<Val. Fl. 7.596>	exarmat lentumque offert timideque minantem,
<Val. Fl. 7.597>	iamque propinquanti noctem implicat; ille fatiscens
<Val. Fl. 7.598>	in caput inque umeros ipsa vi molis et irae
<Val. Fl. 7.599>	proruit. invadit totusque incumbit Iason
<Val. Fl. 7.600>	desuper atque suis detixum flatibus urget,
<Val. Fl. 7.601>	utque dedit vinclis validoque obstrinxit aratro,
<Val. Fl. 7.602>	suscitat ipse genu saevaque agit insuper hasta,
<Val. Fl. 7.603>	non secus a medio quam si telluris hiatu
<Val. Fl. 7.604>	terga recentis equi primumque invasit habenis
<Val. Fl. 7.605>	murmur et in summa Lapithes apparuit Ossa.
<Val. Fl. 7.606>	Ille velut campos Libyes ac pinguia Nili
<Val. Fl. 7.607>	fertilis arva secet, plena sic semina dextra
<Val. Fl. 7.608>	spargere gaudet agris oneratque novalia bello
<Val. Fl. 7.609>	Martius hic primum ter vomere fusus ab ipso
<Val. Fl. 7.610>	clangor et ex omni sonuertnt cornua sulco;
<Val. Fl. 7.611>	bellatrix tunc gleba quati pariterque creari
<Val. Fl. 7.612>	armarique phalanx totisque insurgere campis.
<Val. Fl. 7.613>	cessit et ad socios paulum se rettulit heros
<Val. Fl. 7.614>	opperiens, ubi prima sibi daret agmina tellus.
<Val. Fl. 7.615>	at vero ut summis iam rura recedere cristis
<Val. Fl. 7.616>	vidit et infesta vibrantes casside terras,
<Val. Fl. 7.617>	advolat atque, imo tellus qua proxima collo
<Val. Fl. 7.618>	necdum umeri videre diem, prior ense sequaci
<Val. Fl. 7.619>	aequat humo truncos; rutilum thoraca sequenti
<Val. Fl. 7.620>	aut primas a matre manus premit obvius ante,
<Val. Fl. 7.621>	nec magis aut illis aut illis milibus ultra
<Val. Fl. 7.622>	sufficit, ad dirae quam cum Tirynthius hydrae
<Val. Fl. 7.623>	agmina Palladios defessus respicit ignes.
<Val. Fl. 7.624>	ergo iterum ad socias convertere Colchidos artes
<Val. Fl. 7.625>	et galeae nexus ac vincula dissipat imae,
<Val. Fl. 7.626>	cunctaturque tamen totique occurrere bello
<Val. Fl. 7.627>	ipse cupit; spes nulla datur, sic undique densant
<Val. Fl. 7.628>	terrigenae iam signa duces, clamorque tubaeque.
<Val. Fl. 7.629>	iamque omnes videre virum, iamque omnia contra
<Val. Fl. 7.630>	tela micant. tum vero amens discrimine tanto,
<Val. Fl. 7.631>	quam modo Tartareo galeamn Medea veneno
<Val. Fl. 7.632>	in medios torsit; conversae protinus hastae.
<Val. Fl. 7.633>	qualis ubi attonitos maestae Phrygas annua Matris
<Val. Fl. 7.634>	ira vel exsectos lacerat Bellona comatos,
<Val. Fl. 7.635>	haud secus accensas subito Medea cohortes
<Val. Fl. 7.636>	implicat et miseros agit in sua proelia fratres:
<Val. Fl. 7.637>	omnis ibi Aesoniden sterni putat, omnibus ira
<Val. Fl. 7.638>	talis erat. stupet Aeetes ultroque furentes
<Val. Fl. 7.639>	ipse viros revocare cupit, sed cuncta iacebant
<Val. Fl. 7.640>	agmina, nec quisquam primus ruit aut super ullus
<Val. Fl. 7.641>	linquitur, atque hausit subito sua funera tellus.
<Val. Fl. 7.642>	Protinus in fluvium fumantibus evolat armis
<Val. Fl. 7.643>	Aesonides, qualis Getico de pulvere Mavors
<Val. Fl. 7.644>	intrat equis uritque gravem sudoribus Hebrum,
<Val. Fl. 7.645>	aut niger ex antris rutilique a fulminis aestu
<Val. Fl. 7.646>	cum furit et Siculo respirat in aequore Cyclops.
<Val. Fl. 7.647>	redditus hic tandem sociosque amplexus ovantes
<Val. Fl. 7.648>	haud iam mendacem promissa reposcere regem
<Val. Fl. 7.649>	dignatur; nec, si ipse sibi terga ingerat ultro
<Val. Fl. 7.650>	qui pepigit, velit in pacem dextramque reverti
<Val. Fl. 7.651>	amplius; ambo truces, ambo abscessere minantes.
<Val. Fl. 8.1>	At trepidam in thalamis et iam sua facta paventem
<Val. Fl. 8.2>	Colchida circa omnes pariter furiaeque minaeque
<Val. Fl. 8.3>	patris habent; nec caerulei timor aequoris ultra,
<Val. Fl. 8.4>	nec miserae terra ulla procul; quascumque per undas
<Val. Fl. 8.5>	ferre fugam, quamcumque cupit iam scandere puppem
<Val. Fl. 8.6>	ultima virgineis tunc flens dedit oscula vittis,
<Val. Fl. 8.7>	quosque fugit complexa toros crinemque genasque
<Val. Fl. 8.8>	ante †peranti† carpsit vestigia somni,
<Val. Fl. 8.9>	atque haec impresso gemuit miseranda cubili:
<Val. Fl. 8.10>	'o mihi si profugae genitor nunc ille supremos
<Val. Fl. 8.11>	amplexus, Aeeta, dares fletusque videres
<Val. Fl. 8.12>	ecce meos. ne crede, pater, non carior ille est,
<Val. Fl. 8.13>	quem sequimur; tumidis utinam simul obruar undis.
<Val. Fl. 8.14>	tu, precor, haec longa placidus mox sceptra senecta
<Val. Fl. 8.15>	tuta geras, meliorque tibi sit cetera proles.'
<Val. Fl. 8.16>	dixit et Haemonio numquam spernenda marito
<Val. Fl. 8.17>	condita letiferis promit medicamina cistis,
<Val. Fl. 8.18>	virgineosque sinus ipsumque monile venenis
<Val. Fl. 8.19>	implicat ac saevum super omnibus addidit ensem.
<Val. Fl. 8.20>	inde velut torto Furiarum erecta flagello
<Val. Fl. 8.21>	prosilit, attonito qualis pede prosilit Ino
<Val. Fl. 8.22>	in freta nec parvi meminit conterrita nati,
<Val. Fl. 8.23>	quem tenet; extremum coniunx ferit inritus Isthmon.
<Val. Fl. 8.24>	Iam prior in lucos curis urgentibus heros
<Val. Fl. 8.25>	venerat et nemoris sacra se nocte tegebat,
<Val. Fl. 8.26>	tum quoque siderea clarus procul ora iuventa.
<Val. Fl. 8.27>	qualis adhuc sparsis comitum per lustra catervis
<Val. Fl. 8.28>	Latmius aestiva residet venator in umbra,
<Val. Fl. 8.29>	dignus amore deae, velatis cornibus et iam
<Val. Fl. 8.30>	Luna venit: roseo talis per nubila ductor
<Val. Fl. 8.31>	implet honore nemus talemque exspectat amantem.
<Val. Fl. 8.32>	ecce autem pavidae virgo de more columbae,
<Val. Fl. 8.33>	quae super ingenti circumdata praepetis umbra
<Val. Fl. 8.34>	in quemcumque tremens hominem cadit, haut secus illa
<Val. Fl. 8.35>	acta timore gravi mediam se misit; at ille
<Val. Fl. 8.36>	excepit blandoque prior sic ore locutus:
<Val. Fl. 8.37>	'o decus in nostros magnum ventura penates
<Val. Fl. 8.38>	solaque tantarum virgo haut indigna viarum
<Val. Fl. 8.39>	causa reperta duci, mihi iam non ulla requiro
<Val. Fl. 8.40>	vellera, teque meae satis est quaesisse carinae.
<Val. Fl. 8.41>	verum age et hoc etiam, quando potes, adice tantis
<Val. Fl. 8.42>	muneribus meritisque tuis; namque aurea iussi
<Val. Fl. 8.43>	terga referre sumus; socios ea gloria tangit.'
<Val. Fl. 8.44>	sic ait et primis supplex dedit oscula palmis.
<Val. Fl. 8.45>	Contra virgo novis iterum singultibus orsa est:
<Val. Fl. 8.46>	'linquo domos patrias te propter opesque meorum;
<Val. Fl. 8.47>	nec iam nunc regina loquor sceptrisque relictis
<Val. Fl. 8.48>	vota sequor: serva hanc profugae, prior ipse dedisti
<Val. Fl. 8.49>	quam (scis nempe) fidem. di nostris vocibus adsunt,
<Val. Fl. 8.50>	sidera et haec te meque vident. tecum aequora, tecum
<Val. Fl. 8.51>	experiar quascumque vias, modo nequis abactam
<Val. Fl. 8.52>	huc referat me forte dies oculisque parentis
<Val. Fl. 8.53>	ingerar; hoc superos, hoc te quoque deprecor, hospes.'
<Val. Fl. 8.54>	Haec ait atque furens rapido per devia passu
<Val. Fl. 8.55>	tollitur. ille haeret comes et miseratur euntem,
<Val. Fl. 8.56>	cum subito ingentem media inter nubila flammam
<Val. Fl. 8.57>	conspicit et saeva vibrantes luce tenebras.
<Val. Fl. 8.58>	'quis rubor iste poli? quod tam lugubre refulsit
<Val. Fl. 8.59>	sidus?' ait. reddit trepido cui talia virgo:
<Val. Fl. 8.60>	ipsius en oculos et lumina torva draconis
<Val. Fl. 8.61>	aspicis; ille suis haec vibrat fulgura cristis:
<Val. Fl. 8.62>	me patiens contra solam videt ac vocat ultro,
<Val. Fl. 8.63>	ceu solet, et blanda poscit me pabula lingua.
<Val. Fl. 8.64>	dic age nunc, utrum vigilanti hostemque videnti
<Val. Fl. 8.65>	exuvias auferre velis, an lumina somno
<Val. Fl. 8.66>	mergimus et domitum potius tibi tradimus anguem?'
<Val. Fl. 8.67>	ille silet: tantus subiit tum virginis horror.
<Val. Fl. 8.68>	Iamque manus Colchis crinemque intenderat astris,
<Val. Fl. 8.69>	carmina barbarico fundens pede, teque ciebat,
<Val. Fl. 8.70>	Somne pater: 'Somne omnipotens, te Colchis ab omni
<Val. Fl. 8.71>	orbe voco inque unum iubeo nunc ire draconem,
<Val. Fl. 8.72>	quae freta saepe tuo domui, quae nubila cornu
<Val. Fl. 8.73>	fulminaque et toto quicquid micat aethere; sed nunc,
<Val. Fl. 8.74>	nunc age maior ades fratrique simillime Leto.
<Val. Fl. 8.75>	te quoque, Phrixeae pecudis fidissime custos,
<Val. Fl. 8.76>	tempus ab hac oculos tandem deflectere cura.
<Val. Fl. 8.77>	quem metuis me adstante dolum? servabo parumper
<Val. Fl. 8.78>	ipsa nemus; longum interea tu pone laborem.'
<Val. Fl. 8.79>	ille haut Aeolio discedere fessus ab auro
<Val. Fl. 8.80>	nec dare permissae, quamvis iuvet, ora quieti
<Val. Fl. 8.81>	sustinet; ac primi percussus nube soporis
<Val. Fl. 8.82>	horruit et dulces excussit ab arbore somnos.
<Val. Fl. 8.83>	contra Tartareis Colchis spumare venenis
<Val. Fl. 8.84>	cunctaque Lethaei quassare silentia rami
<Val. Fl. 8.85>	perstat et adverso luctantia lumina cantu
<Val. Fl. 8.86>	obruit atque omnem linguaque manuque fatigat
<Val. Fl. 8.87>	vim Stygiam, ardentes donee sopor occupet iras.
<Val. Fl. 8.88>	iamque altae cecidere iubae, nutatque coactum
<Val. Fl. 8.89>	iam caput atque ingens extra sua vellera cervix,
<Val. Fl. 8.90>	ceu refluens Padus aut septem proiectus in amnes
<Val. Fl. 8.91>	Nilus et Hesperium veniens Alpheos in orbem.
<Val. Fl. 8.92>	ipsa caput cari postquam Medea draconis
<Val. Fl. 8.93>	vidit humi, fusis circum proiecta lacertis
<Val. Fl. 8.94>	seque suumque simul flevit crudelis aluminum:
<Val. Fl. 8.95>	'non ego te sera talem sub nocte videbam
<Val. Fl. 8.96>	sacra ferens epulasque tibi, nee talis hianti
<Val. Fl. 8.97>	mella dabam ac nostris nutribam fida venenis.
<Val. Fl. 8.98>	quam gravida nunc mole iaces, quam segnis inertem
<Val. Fl. 8.99>	flatus habet; nec te saltem, miserande, peremi.
<Val. Fl. 8.100>	heu saevum passure diem: iam nulla videbis
<Val. Fl. 8.101>	vellera, nulla tua fulgentia dona sub umbra.
<Val. Fl. 8.102>	cede adeo inque aliis senium nunc digere lucis
<Val. Fl. 8.103>	immemor, oro, mei, nec me tua sibila toto
<Val. Fl. 8.104>	exagitent infesta mari. sed tu quoque cunctas,
<Val. Fl. 8.105>	Aesonide, dimitte moras atque effuge raptis
<Val. Fl. 8.106>	velleribus. patrios exstinxi noxia tauros;
<Val. Fl. 8.107>	terrigenas in fata dedi; fusum ecce draconis
<Val. Fl. 8.108>	corpus habes, iamque omne nefas, iam, spero, peregi.'
<Val. Fl. 8.109>	quaerenti tunc deinde viam, qua se arduus heros
<Val. Fl. 8.110>	ferret ad aurigerae caput arboris,'eia, per ipsum
<Val. Fl. 8.111>	scande age et adverso gressus' ait 'imprime dorso.'
<Val. Fl. 8.112>	nec mora fit. dictis fidens Cretheia proles
<Val. Fl. 8.113>	calcat et aeriam quamvis perfertur ad ornum,
<Val. Fl. 8.114>	cuius adhuc rutilam servabant bracchia pellem,
<Val. Fl. 8.115>	nubibus accensis similem aut cum veste recincta
<Val. Fl. 8.116>	labitur ardenti Thaumantias obvia Phoebo.
<Val. Fl. 8.117>	corripit optatum decus extremumque laborem
<Val. Fl. 8.118>	Aesonides, longosque sibi gestata per annos
<Val. Fl. 8.119>	Phrixeae monumenta fugae vix reddidit arbor
<Val. Fl. 8.120>	cum gemitu, tristesque super coiere tenebrae.
<Val. Fl. 8.121>	egressi relegunt campos et fluminis ora
<Val. Fl. 8.122>	summa petunt. micat omnis ager, villisque comantem
<Val. Fl. 8.123>	sidereis totos pellem nunc fundit in artus,
<Val. Fl. 8.124>	nunc in colla refert, nunc implicat ille sinistrae.
<Val. Fl. 8.125>	talis ab Inachiis Nemeae Tirynthius antris
<Val. Fl. 8.126>	ibat, adhuc aptans umeris capitique leonem.
<Val. Fl. 8.127>	ut vero sociis, qui tunc praedicta tenebant
<Val. Fl. 8.128>	ostia, per longas apparuit aureus umbras,
<Val. Fl. 8.129>	clamor ab Haemonio surgit grege; se quoque gaudens
<Val. Fl. 8.130>	promovet ad primas iuveni ratis obvia ripas.
<Val. Fl. 8.131>	praecipites agit ille gradus atque aurea misit
<Val. Fl. 8.132>	terga prius; mox attonita cum virgine puppem
<Val. Fl. 8.133>	insilit ac rapta victor consistit in hasta.
<Val. Fl. 8.134>	Interea patrias saevus venit horror ad aures
<Val. Fl. 8.135>	fata domus luctumque ferens. fraudemque fugamque
<Val. Fl. 8.136>	virginis.hinc subitis †inflexit† frater in armis,
<Val. Fl. 8.137>	urbs etiam mox tota colt, volat ipse senectae
<Val. Fl. 8.138>	immemor Aeetes, complentur litora bello
<Val. Fl. 8.139>	nequiquam; fugit immissis nam puppis habenis
<Val. Fl. 8.140>	Mater adhuc ambas tendebat in aequora palmas
<Val. Fl. 8.141>	et soror atque omnes aliae matresque nurusque
<Val. Fl. 8.142>	Colchides aequalesque tibi, Medea, puellae.
<Val. Fl. 8.143>	extat sola parens impletque ululatibus auras.
<Val. Fl. 8.144>	'siste fugam, medio refer huc ex aequore puppem,
<Val. Fl. 8.145>	nata, potes. quo' clamat 'abis? hic turba tuorum
<Val. Fl. 8.146>	omnis et iratus nondum pater; haec tua tellus
<Val. Fl. 8.147>	sceptraque. quid terris solam te credis Achaeis?
<Val. Fl. 8.148>	quis locus Inachias inter tibi, barbara, natas?
<Val. Fl. 8.149>	istane vota domus exspectatique hymenaei?
<Val. Fl. 8.150>	hunc petii grandaeva diem? vellem unguibus uncis
<Val. Fl. 8.151>	ut volucris possem praedonis in ipsius ora
<Val. Fl. 8.152>	ire ratemque supra claroque reposcere cantu
<Val. Fl. 8.153>	quam genui. Albano fuit haec promissa tyranno,
<Val. Fl. 8.154>	non tibi; nil tecum miseri pepigere parentes,
<Val. Fl. 8.155>	Aesonide; non hoc Pelias evadere furto
<Val. Fl. 8.156>	te iubet aut ullas Colchis abducere natas.
<Val. Fl. 8.157>	vellus habe et nostris siquid super accipe templis.
<Val. Fl. 8.158>	sed quid ego quemquam immeritis incuso querellis?
<Val. Fl. 8.159>	ipsa fugit tantoque (nefas) ipsa ardet amore.
<Val. Fl. 8.160>	hoc erat, infelix, redeunt nam singula menti,
<Val. Fl. 8.161>	ex quo Thessalici subierunt Colchida reges,
<Val. Fl. 8.162>	quod nullae te, nata, dapes, non ulla iuvabant
<Val. Fl. 8.163>	tempora. non ullus tibi tum color aegraque verba
<Val. Fl. 8.164>	errantesque genae atque alieno gaudia vultu
<Val. Fl. 8.165>	semper erant. cur tanta mihi non prodita pestis,
<Val. Fl. 8.166>	ut gener Aesonides nostra consideret aula
<Val. Fl. 8.167>	nec talem paterere fugam, commune fuisset
<Val. Fl. 8.168>	aut certe nunc omne nefas, iremus et ambae
<Val. Fl. 8.169>	in quascumque vias? pariter petiisse iuvaret
<Val. Fl. 8.170>	Thessaliam et saevi quaecumque est hospitis urbem.'
<Val. Fl. 8.171>	sic genetrix, similique implet soror omnia questu
<Val. Fl. 8.172>	exululans; famulae pariter clamore supremo
<Val. Fl. 8.173>	in vacuos dant verba notos dominamque reclamant
<Val. Fl. 8.174>	nomine; te venti procul et tua fata ferebant.
<Val. Fl. 8.175>	Inde diem noctemque volant. redeuntibus aura
<Val. Fl. 8.176>	gratior, et notae Minyis transcurrere terrae,
<Val. Fl. 8.177>	cum subito Erginus puppi sic fatur ab alta:
<Val. Fl. 8.178>	'vos' ait 'Aesonide, contenti vellere capto,
<Val. Fl. 8.179>	nec via quae superet nec quae fortuna videtis.
<Val. Fl. 8.180>	crastina namque dies trucis ad confinia ponti
<Val. Fl. 8.181>	Cyaneasque vocat, meminique, o Tiphy, tuorum
<Val. Fl. 8.182>	saxa per illa, pater, memini, venerande, laborum.
<Val. Fl. 8.183>	mutandum, o socii, nobis iter; altera ponti
<Val. Fl. 8.184>	eluctanda via et cursu, quem fabor, eundum est.
<Val. Fl. 8.185>	haud procul hinc ingens Scythici ruit exitus Histri,
<Val. Fl. 8.186>	fundere non uno tantum quem flumina cornu
<Val. Fl. 8.187>	accipimus; septem exit aquis, septem ostia pandit.
<Val. Fl. 8.188>	illius adversi nunc ora petamus et undam,
<Val. Fl. 8.189>	quae latus in laevum ponti cadit; inde sequemur
<Val. Fl. 8.190>	ipsius amnis iter, donec nos flumine certo
<Val. Fl. 8.191>	proferat inque aliud reddat mare. sint age tanti,
<Val. Fl. 8.192>	Aesonide, quaecumque morae quam saeva subire
<Val. Fl. 8.193>	saxa iterum, quam Cyaneos perrumpere montes;
<Val. Fl. 8.194>	sat mihi: non totis Argo redit ecce corymbis.'
<Val. Fl. 8.195>	haec ait ignarus fixas iam numine rupes
<Val. Fl. 8.196>	stare neque adversis ultra concurrere saxis.
<Val. Fl. 8.197>	reddidit Aesonides:'et te, fidissime rector,
<Val. Fl. 8.198>	haud vani tetigere metus, nec me ire recuso
<Val. Fl. 8.199>	longius et cunctis redeuutem ostendere terris.'
<Val. Fl. 8.200>	protinus inde alios flectunt regesque locosque
<Val. Fl. 8.201>	adsuetumque petunt plaustris migrantibus aequor.
<Val. Fl. 8.202>	Puppe procul summa vigilis post terga magistri
<Val. Fl. 8.203>	haeserat auratae genibus Medea Minervae;
<Val. Fl. 8.204>	atque ibi deiecta residens in lumina palla
<Val. Fl. 8.205>	flebat adhuc, quamquam Haemoniis cum regibus iret,
<Val. Fl. 8.206>	sola tamen nec coniugii secura futuri.
<Val. Fl. 8.207>	illam Sarmatici miserantur litora ponti,
<Val. Fl. 8.208>	illa Thoanteae transit defleta Dianae.
<Val. Fl. 8.209>	nulla palus, nullus Scythiae non maeret euntem
<Val. Fl. 8.210>	amnis; Hyperboreas movit conspecta pruinas,
<Val. Fl. 8.211>	tot modo regna tenens; ipsi quoque murmura ponunt
<Val. Fl. 8.212>	iam Minyae, iam ferre volunt. vix allevat ora
<Val. Fl. 8.213>	ad seras, siquando, dapes, quas carus lason
<Val. Fl. 8.214>	ipse dabat, iam nubiferam transire Carambin
<Val. Fl. 8.215>	significans, iam regna Lyci, totiensque gementem
<Val. Fl. 8.216>	fallit ad Haemonios hortatus surgere montes.
<Val. Fl. 8.217>	Insula Sarmaticae Peuce stat nomine nymphae,
<Val. Fl. 8.218>	torvus ubi et ripa semper metuendus utraque
<Val. Fl. 8.219>	in freta per saevos Hister descendit alumnos.
<Val. Fl. 8.220>	solvere in hoc tandem resides dux litore curas
<Val. Fl. 8.221>	ac primum socios ausus sua pacta docere
<Val. Fl. 8.222>	promissamque fidem thalami foedusque iugale.
<Val. Fl. 8.223>	ultro omnes laeti instigant meritamque fatentur.
<Val. Fl. 8.224>	ipse autem invitae iam Pallados erigit aras
<Val. Fl. 8.225>	incipit Idaliae numen nec spernere divae,
<Val. Fl. 8.226>	praecipueque sui, siquando, in tempore pulcher
<Val. Fl. 8.227>	coniugii Minyas numquam magis eminet inter:
<Val. Fl. 8.228>	qualis sanguineo victor Gradivus ab Hebro
<Val. Fl. 8.229>	Idalium furto subit aut dilecta Cythera,
<Val. Fl. 8.230>	seu cum caelestes Alcidae invisere mensas
<Val. Fl. 8.231>	iam vacat et fessum Iunonia sustinet Hebe.
<Val. Fl. 8.232>	adnuit unanimis Venus, hortatorque Cupido
<Val. Fl. 8.233>	suscitat adfixam maestis Aeetida curis;
<Val. Fl. 8.234>	ipsa suas illi croceo subtegmine vestes
<Val. Fl. 8.235>	induit, ipsa suam duplicem Cytherea coronam
<Val. Fl. 8.236>	donat et arsuras alia cum virgine gemmas.
<Val. Fl. 8.237>	tum novus implevit vultus honor, ac sua flavis
<Val. Fl. 8.238>	reddita cura comis, graditurque oblita malorum.
<Val. Fl. 8.239>	sic ubi Mygdonios planctus sacer abluit Almo,
<Val. Fl. 8.240>	laetaque iam Cybele festaeque per oppida taedae,
<Val. Fl. 8.241>	quis modo tam saevos adytis fluxisse cruores
<Val. Fl. 8.242>	cogitet? aut ipsi qui iam meminere ministri?
<Val. Fl. 8.243>	inde ubi sacrificas cum coniuge venit ad aras
<Val. Fl. 8.244>	Aesonides unaque adeunt pariterque precari
<Val. Fl. 8.245>	incipiunt, ignem Pollux undamque iugalem
<Val. Fl. 8.246>	praetulit, et dextrum pariter vertuntur in orbem.
<Val. Fl. 8.247>	sed neque se pingues tum candida flamma per auras
<Val. Fl. 8.248>	explicuit, nec tura videt concordia Mopsus,
<Val. Fl. 8.249>	promissam nec stare fidem, breve tempus amorum.
<Val. Fl. 8.250>	odit utrumque simul, simul et miseratur utrumque
<Val. Fl. 8.251>	et tibi tum nullos optavit, barbara, natos.
<Val. Fl. 8.252>	mox epulas et sacra parant; silvestria laetis
<Val. Fl. 8.253>	praemia venatu facili quaesita supersunt;
<Val. Fl. 8.254>	pars veribus, pars undanti despumat aeno.
<Val. Fl. 8.255>	gramineis ast inde toris discumbitur, olim
<Val. Fl. 8.256>	Hister anhelantem Peucen quo presserat antro.
<Val. Fl. 8.257>	ipsi inter medios rosea radiante iuventa
<Val. Fl. 8.258>	altius inque sui sternuntur velleris auro.
<Val. Fl. 8.259>	Quis novus inceptos timor impediit hymenaeos
<Val. Fl. 8.260>	turbavitque toros et sacra calentia rupit?
<Val. Fl. 8.261>	Absyrtus subita praeceps cum classe parentis
<Val. Fl. 8.262>	advehitur profugis infestam lampada Grais
<Val. Fl. 8.263>	concutiens, diroque premens clamore sororem
<Val. Fl. 8.264>	atque 'hanc, o siquis vobis dolor iraque, Colchi,
<Val. Fl. 8.265>	adcelerate viam; neque enim fugit aequore raptor
<Val. Fl. 8.266>	Iuppiter aut falsi sequitur vestigia tauri.
<Val. Fl. 8.267>	puppe (nefas) una praedo Phrixea reportat
<Val. Fl. 8.268>	vellera; qua libuit remeat cum virgine; nobis
<Val. Fl. 8.269>	(o pudor) et muros et stantia tecta reliquit.
<Val. Fl. 8.270>	quid mihi deiide satis? nec quaero vellera nec te
<Val. Fl. 8.271>	accipio, germana, datam; nec foederis ulla
<Val. Fl. 8.272>	spes erit aut irae quisquam modus. inde reverti
<Val. Fl. 8.273>	patris ad ora mei tam parvo in tempore fas sit'?
<Val. Fl. 8.274>	quinquaginta animae me scilicet unaque mersa
<Val. Fl. 8.275>	sufficiet placare ratis? te, Graecia fallax,
<Val. Fl. 8.276>	persequor atque tuis hunc quasso moenibus ignem;
<Val. Fl. 8.277>	nec tibi digna, soror, desum ad conubia frater,
<Val. Fl. 8.278>	primus et ecce fero quatioque hanc lampada vestro
<Val. Fl. 8.279>	coniugio, primus celebro dotalia sacra,
<Val. Fl. 8.280>	qui potui; patriae veniam da, quaeso, senectae.
<Val. Fl. 8.281>	quin omnes alii pariter populique patresque
<Val. Fl. 8.282>	mecum adsunt. magni virgo ne regia Solis
<Val. Fl. 8.283>	Haemonii thalamos adeas despecta mariti,
<Val. Fl. 8.284>	tot decuit coiisse rates, tot fulgere taedas.'
<Val. Fl. 8.285>	Dixerat atque orans iterum ventosque virosque
<Val. Fl. 8.286>	perque ratis supplex et remigis
<Val. Fl. 8.287>	vexilla magistris.
<Val. Fl. 8.288>	illi autem intorquent truncis frondentibus undam,
<Val. Fl. 8.289>	quaeque die fuerat raptim formata sub uno
<Val. Fl. 8.290>	et tantum deiecta suis a montibus arbor
<Val. Fl. 8.291>	(quid dolor et veterum potuit non ira virorum?)
<Val. Fl. 8.292>	haud longis iam distat aquis, sequiturque volantem
<Val. Fl. 8.293>	barbara Palladiam puppem ratis, ostia done
<Val. Fl. 8.294>	Danubii viridemque vident ante ostia Peucen
<Val. Fl. 8.295>	ultimaque adgnoscunt Argoi cornua mali.
<Val. Fl. 8.296>	tum vero clamorem omnes inimicaque tollunt
<Val. Fl. 8.297>	gaudia, tum gravior remis fragor, ut procul Argo
<Val. Fl. 8.298>	visa viris, unamque petunt rostra omnia puppem.
<Val. Fl. 8.299>	princeps navalem nodosi roboris uncum
<Val. Fl. 8.300>	arripit et longa Styrus prospectat ab unda
<Val. Fl. 8.301>	coniugio atque iterum sponsae flammatus amore.
<Val. Fl. 8.302>	iamque alii clipeos et tela trabalia dextris
<Val. Fl. 8.303>	expediunt, armant alii picis unguine flammas;
<Val. Fl. 8.304>	impatiens tremit hasta morae, nec longius inter,
<Val. Fl. 8.305>	quam quod tela vetet, superest mare. vocibus urgent
<Val. Fl. 8.306>	interea et pedibus pulsant tabulata frementes.
<Val. Fl. 8.307>	Cum subitas videre rates vibrataque flammis
<Val. Fl. 8.308>	aequora, non una Minyae formidine surgunt,
<Val. Fl. 8.309>	primus et in puppem deserta virgine ductor
<Val. Fl. 8.310>	prosilit et summa galeam rapit altus ab hasta;
<Val. Fl. 8.311>	ense simul clipeoque micat; nec cetera pubes
<Val. Fl. 8.312>	segnius adreptis in litore constitit armis.
<Val. Fl. 8.313>	at tibi quae scelerum facies, Medea, tuorum?
<Val. Fl. 8.314>	quisve pudor Colchos iterum fratremque videnti
<Val. Fl. 8.315>	quidquid et abscisum vasto iam tuta profundo
<Val. Fl. 8.316>	credideras? ergo infausto sese occulit antro,
<Val. Fl. 8.317>	non aliud quam certa mori, seu carus Iason
<Val. Fl. 8.318>	seu frater Graia victus cecidisset ab hasta.
<Val. Fl. 8.319>	Haud ita sed summo segnis sedet aethere Iuno
<Val. Fl. 8.320>	aut sinit extrema Minyas decernere pugna,
<Val. Fl. 8.321>	nec numero quoniam Colchis nec puppibus aequos.
<Val. Fl. 8.322>	ergo ubi diva rates hostemque accedere cernit,
<Val. Fl. 8.323>	ipsa subit terras tempestatumque refringit
<Val. Fl. 8.324>	ventorumque domos. volucrum gens turbida fratrum
<Val. Fl. 8.325>	erumpit, classem dextra Saturnia monstrat.
<Val. Fl. 8.326>	videre, inque unum pariter mare protinus omnes
<Val. Fl. 8.327>	infesto clamore ruunt inimicaque Colchis
<Val. Fl. 8.328>	aequora et adversos statuunt a litore fluctus.
<Val. Fl. 8.329>	Tollitur atque intra Minyas Argoaque vela
<Val. Fl. 8.330>	Styrus abit; vasto rursus desidit hiatu
<Val. Fl. 8.331>	abrupta revolutus aqua. iamque omnis in astra
<Val. Fl. 8.332>	itque reditque ratis, lapsoque reciproca fluctu
<Val. Fl. 8.333>	descendit. vorat hos vertex, hos agmine toto
<Val. Fl. 8.334>	gurges agit. simul in vultus micat unldique terror;
<Val. Fl. 8.335>	crebra ruina poli caelestia limina laxat.
<Val. Fl. 8.336>	non tamen ardentis Styri violentia cedit;
<Val. Fl. 8.337>	hortatur socios media inter proelia divum:
<Val. Fl. 8.338>	'transferet ergo meas in quae volet oppida dotes
<Val. Fl. 8.339>	Colchis? et Haemonius nobis succedet adulter?
<Val. Fl. 8.340>	nec mihi tot magnos inter regesque procosque
<Val. Fl. 8.341>	profuerit prona haud dubii sententia patris?
<Val. Fl. 8.342>	an virtus praelata viri est et fortior ille,
<Val. Fl. 8.343>	quem sequitur? iuungam igniferos sine carmine tauros
<Val. Fl. 8.344>	saevaque Echionii ferro sata persequar hydri.
<Val. Fl. 8.345>	hoc adeo interea specta de litore pugnas
<Val. Fl. 8.346>	amborum: victoris eris. iam digna videbis
<Val. Fl. 8.347>	proelia, iamque illud carum caput ire cruenta
<Val. Fl. 8.348>	sub freta, semiviri nec murra corpus Achivi
<Val. Fl. 8.349>	sed pice, sed flammis et olentis sulphure crines.
<Val. Fl. 8.350>	vos modo vel solum hoc fluctus expellite corpus,
<Val. Fl. 8.351>	non te, Aeeta pater, generi aut, Sol magne, pudebit.
<Val. Fl. 8.352>	fallor? an hos nobis magico nunc carmine ventos
<Val. Fl. 8.353>	ipsa movet diraque levat maria ardua lingua?
<Val. Fl. 8.354>	atque iterum Aesonides, iterum defenditur arte,
<Val. Fl. 8.355>	qua solet? haut illi cantus et futile murmur
<Val. Fl. 8.356>	proderit. ite, rates, et frangite virginis undam.'
<Val. Fl. 8.357>	dixit et intortis socio cum milite remis
<Val. Fl. 8.358>	prosilit; at fluctu puppis labefacta reverso
<Val. Fl. 8.359>	solvitur effunditque viros ipsumque minantem
<Val. Fl. 8.360>	tunc quoque et elata quaerentem litora dextra.
<Val. Fl. 8.361>	ibat et arma ferens et strictum naufragus ensem,
<Val. Fl. 8.362>	incipit et remos et quaerere transtra solutae
<Val. Fl. 8.363>	sparsa ratis maestasque altis intendere voces
<Val. Fl. 8.364>	puppibus; ast inter tantos succurrere fluctus
<Val. Fl. 8.365>	nulla potest aut ille †velit†, quotiensque propinquat,
<Val. Fl. 8.366>	tunc aliud rursus dirimit mare. iam tamen errat
<Val. Fl. 8.367>	iamque abiit, fundoque iterum violentus ab imo
<Val. Fl. 8.368>	erigitur; sed fluctus adest magnoque sub altis
<Val. Fl. 8.369>	turbine figit aquis, et tandem virgine cessit.
<Val. Fl. 8.370>	Absyrtus visu maeret defixus acerbo.
<Val. Fl. 8.371>	heu quid agat? qua vi portus et prima capessat
<Val. Fl. 8.372>	ostia? qua possit Minyas invadere, clausos
<Val. Fl. 8.373>	quos videt agnoscitque fremens? maria obvia contra
<Val. Fl. 8.374>	saevaque pugnat hiems totusque in vertice pontus.
<Val. Fl. 8.375>	abscessit tandem vanaque resedit ab ira
<Val. Fl. 8.376>	et tanta de clade ratis. latus inde sinistrum
<Val. Fl. 8.377>	adversamque procul Peuces defertur in oram
<Val. Fl. 8.378>	cum sociis; gemino nam scinditur insula flexu
<Val. Fl. 8.379>	Danubii. hac dudum Minyae Pagasaeaque puppis
<Val. Fl. 8.380>	in statione manent; illinc Aeetius heros
<Val. Fl. 8.381>	obsidet adversa tentoria Thessala classe
<Val. Fl. 8.382>	impatiens, pugnaeque datur non ulla potestas.
<Val. Fl. 8.383>	noctes atque dies vastis mare fluetibus inter
<Val. Fl. 8.384>	perfurit, expediant donec Iunonia sese
<Val. Fl. 8.385>	consilia atque aliquem bello ferat anxia finem
<Val. Fl. 8.386>	At Minyae tanti reputantes ultima belli
<Val. Fl. 8.387>	urgent et precibus cuncti fremituque fatigant
<Val. Fl. 8.388>	Aesoniden. quid se externa pro virgine clausos
<Val. Fl. 8.389>	obiciat, quidve illa pati discrimina cogat?
<Val. Fl. 8.390>	respiceret pluresque animas maioraque fata
<Val. Fl. 8.391>	tot comitum, qui non furiis nec amore nefando
<Val. Fl. 8.392>	per freta, sed sola sese virtute sequantur.
<Val. Fl. 8.393>	an vero ut thalamis raptisque indulgeat unus
<Val. Fl. 8.394>	coniugiis? id tempus enim. sat vellera Grais,
<Val. Fl. 8.395>	et posse oblata componere virgine bellum.
<Val. Fl. 8.396>	quemque suas sinat ire domos, nec Mart.cruento
<Val. Fl. 8.397>	Europam atque Asiam prima haec committat Erinys.
<Val. Fl. 8.398>	namque datum hoc fatis trepidus supplexque canebat
<Val. Fl. 8.399>	Mopsus, ut in seros irent magis ista nepotes
<Val. Fl. 8.400>	atque alius lueret tam dira incendia raptor.
<Val. Fl. 8.401>	Ille trahens gemitum tantis ac vocibus impar,
<Val. Fl. 8.402>	quamquam iura deum et sacri sibi conscia pacti
<Val. Fl. 8.403>	religio dulcisque movent primordia taedae,
<Val. Fl. 8.404>	cunctatur mortemque cupit sociatmque pericli
<Val. Fl. 8.405>	cogitat
<Val. Fl. 8.406>	haut ultra sociis obsistere pergit.
<Val. Fl. 8.407>	haec ubi fixa viris, tempus fluctusque quietos
<Val. Fl. 8.408>	exspectant: ipsam interea, quid restet, amantem
<Val. Fl. 8.409>	ignorare sinunt decretaque tristia servant.
<Val. Fl. 8.410>	Sed miser ut vanos, veros ita saepe timores
<Val. Fl. 8.411>	versat amor fallique sinit nec virginis annos.
<Val. Fl. 8.412>	ac prior ipsa dolos et quamlibet intima sensit
<Val. Fl. 8.413>	non fidi iam signa viri nimiumque silentes
<Val. Fl. 8.414>	una omnes. haut illa sui tamen immemor umquam
<Val. Fl. 8.415>	nec subitis turbata minis prior occupat unum
<Val. Fl. 8.416>	Aesoniden longeque trahit, mox talibus infit:
<Val. Fl. 8.417>	'me quoque, vir, tecum Minyae, fortissima pubes,
<Val. Fl. 8.418>	nocte dieque movent. liceat cognoscere tandem,
<Val. Fl. 8.419>	si modo Peliacae non sum captiva carinae
<Val. Fl. 8.420>	nec dominos decepta sequor consultaque vestra
<Val. Fl. 8.421>	fas audire mihi. vereor, fidissime coniunx,
<Val. Fl. 8.422>	nil equidem; miserere tamen promissaque serva
<Val. Fl. 8.423>	usque ad Thessalicos saltem conubia portus
<Val. Fl. 8.424>	inque tua me sperne domo. scis te mihi certe,
<Val. Fl. 8.425>	non socios iurasse tuos. hi reddere forsan
<Val. Fl. 8.426>	fas habeant, tibi non eadem permissa potestas,
<Val. Fl. 8.427>	teque simul mecum ipsa traham; non sola reposcor
<Val. Fl. 8.428>	virgo nocens, atque hac pariter rate fugimus omnes.
<Val. Fl. 8.429>	an fratris te bella mei patriaeque biremes
<Val. Fl. 8.430>	terrificant magnoque impar urgeris ab hoste?
<Val. Fl. 8.431>	finge rates alias et adhuc maiora coire
<Val. Fl. 8.432>	agmina: nulla fides? nullis ego digna periclis?
<Val. Fl. 8.433>	non merui mortemque tuam comitumque tuorum?
<Val. Fl. 8.434>	vellem equidem nostri tetigissent litora patris
<Val. Fl. 8.435>	te sine duxque illis alius quicumque fuisset:
<Val. Fl. 8.436>	nunc remeant, meque ecce (nefas) et reddere possunt,
<Val. Fl. 8.437>	nec spes ulla super. quin tu mea respice saltem
<Val. Fl. 8.438>	coasilia et nimio comitum ne cede timori.
<Val. Fl. 8.439>	credidit ardentes quis te tunc iungere tauros
<Val. Fl. 8.440>	posse? quis ad saevi venturum templa draconis?
<Val. Fl. 8.441>	o utinam ergo meus pro te non omnia posset
<Val. Fl. 8.442>	atque aliquid dubitaret amor. quin nunc quoque quaero
<Val. Fl. 8.443>	quid iubeas. — heu dure siles, magnumque minatur
<Val. Fl. 8.444>	nescio quid tuus iste pudor? mene, optime quondam
<Val. Fl. 8.445>	Aesonide, me ferre preces et supplicis ora
<Val. Fl. 8.446>	fas erat? haud hoc nunc genitor putat aut dare poenas
<Val. Fl. 8.447>	iam sceleris dominumque pati.' sic fata parantem
<Val. Fl. 8.448>	reddere dicta virum furiata mente refugit
<Val. Fl. 8.449>	vociferans. qualem Ogygias cum tollit in arces
<Val. Fl. 8.450>	Bacchus et Aoniis inlidit Thyada truncis,
<Val. Fl. 8.451>	talis erat talemque iugis se virgo ferebat
<Val. Fl. 8.452>	cuncta pavens: fugit infestos vibrantibus hastis
<Val. Fl. 8.453>	terrigenas, fugit ardentes exterrita tauros.
<Val. Fl. 8.454>	si Pagasas vel Peliacas hinc denique nubes
<Val. Fl. 8.455>	cerneret et tenui Tempe lucentia fumo,
<Val. Fl. 8.456>	hoc visu contenta mori. tunc tota querellis
<Val. Fl. 8.457>	egeritur questuque dies, eademque sub astris
<Val. Fl. 8.458>	sola movet, maestis veluti nox illa sonaret
<Val. Fl. 8.459>	plena lupis quaterentque truces ieiuna leones
<Val. Fl. 8.460>	ora vel orbatae traherent suspiria vaccae.
<Val. Fl. 8.461>	procedit: non gentis honos, non ‹restat imago›
<Val. Fl. 8.462>	Solis avi, non barbaricae decor ille iuventae,
<Val. Fl. 8.463>	qualis erat, cum Chaonio radiantia trunco
<Val. Fl. 8.464>	vellera vexit ovans interque ingentia Graium
<Val. Fl. 8.465>	nomina Palladia virgo stetit altera prora.
<Val. Fl. 8.466>	haeret, et hinc praesens pudor, hinc decreta suorum
<Val. Fl. 8.467>	dura premunt. utcumque tamen mulcere gementem
<Val. Fl. 8.468>	temptat et ipse gemens †et tempera dictis†:
<Val. Fl. 8.469>	mene aliquid meruisse putas? me talia velle ...'
